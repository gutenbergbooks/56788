<!DOCTYPE html PUBLIC "-//W3C//DTD XHTML 1.0 Strict//EN"
    "http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml" xml:lang="hu" lang="hu">
<head>
<meta name="generator" content=
"HTML Tidy for HTML5 for Linux version 5.4.0" />
<meta http-equiv="Content-Type" content=
"text/html; charset=utf-8" />
<meta http-equiv="Content-Style-Type" content="text/css" />
<title>The Project Gutenberg eBook of Az élet komédiásai regény (1.
rész) by Mór Jókai</title>

<style type="text/css">
/*<![CDATA[*/
body {
 margin-left: 10%;
 margin-right: 10%;
}

h1,h2,h3 {
 text-align: center;
 clear: both;
}

h2,h3 {
 margin-top: 2em;
}

p {
 margin-top: 0.75em;
 margin-bottom: 0.75em;
}

body > p {
 text-align: justify;
 text-indent: 1.5em;
}

h2:first-line {
 font-size: 80%;
 line-height: 300%;
}

hr {
 width: 33%;
 margin-top: 2em;
 margin-bottom: 2em;
 margin-left: auto;
 margin-right: auto;
 clear: both;
}

hr.chap {width: 65%}
hr.tb {width: 25%;}

table {
 margin-left: auto;
 margin-right: auto;
}

td {
 padding-left: 1em;
 padding-right: 1em;
}

.pagenum {
 /* visibility: hidden; */
 position: absolute;
 right: 2%;
 color: gray;
 font-size: smaller;
 text-align: right;
 text-indent:0;
}

.tdr {text-align: right;}

.center {
 text-align: center;
 text-indent: 0;
}

.right {
 text-align: right;
 margin-right: 1.5em;
}

.caption-small {font-weight: bold; font-size: small;}

.caption {font-weight: bold;}

.caption-large {font-weight: bold; font-size: large;}

.caption-150 {font-weight: bold; font-size: 150%;}

.figcenter {
 margin: auto;
 text-align: center;
}

.footnotes {
 border: dashed 1px;
}

.footnote {
 margin-left: 10%;
 margin-right: 10%;
 font-size: 0.9em;
 text-align: justify;
}

.footnote .label {
 position: absolute;
 right: 84%;
 text-align: right;
}

.fnanchor {
 vertical-align: super;
 font-size: .8em;
 text-decoration: none;
}

.poem {
/* margin-left:5%; */
/* width: 90%; */
 font-size: 0.9em;
 display: table;
 margin: auto;
 text-align: left;
}

.poem .stanza {
 margin: 1em 0em 1em 0em;
}

.poem span.i0 {
 display: block;
 margin-left: 0em;
 padding-left: 3em;
 text-indent: -3em;
}

.poem span.i2 {
 display: block;
 margin-left: 1em;
 padding-left: 3em;
 text-indent: -3em;
}

.poem span.i8 {
 display: block;
 margin-left: 4em;
 padding-left: 3em;
 text-indent: -3em;
}

.transnote {
 background-color: #E6E6FA;
 color: black;
 padding: 0.5em;
 font-family: sans-serif, serif;
 font-size: 0.9em;
}

.transnote p {
 text-align: center;
 text-indent: 1.5em;
}

ul.TOC {
 list-style-type: none;
 padding-left: 10%;
 text-indent: -5%;
 width: 70%;
 text-align: justify;
}

span.ralign {
 position: absolute;
 text-align: right;
 right: 15%;
 top: auto;
}
/*]]>*/
</style>
</head>
<body>


<pre>

The Project Gutenberg EBook of Az élet komédiásai (1. rész), by Mór Jókai

This eBook is for the use of anyone anywhere at no cost and with
almost no restrictions whatsoever.  You may copy it, give it away or
re-use it under the terms of the Project Gutenberg License included
with this eBook or online at www.gutenberg.org/license


Title: Az élet komédiásai (1. rész)
       Regény

Author: Mór Jókai

Release Date: March 19, 2018 [EBook #56788]

Language: Hungarian

Character set encoding: UTF-8

*** START OF THIS PROJECT GUTENBERG EBOOK AZ ÉLET KOMÉDIÁSAI (1. RÉSZ) ***




Produced by Albert László from page images generously made
available by the Google Books Library Project






</pre>

<div class="transnote">
<h3>Megjegyzések:</h3>
<p>A tartalomjegyzék a <a href="#Page_304">304</a>. oldalon
található.</p>
<p>Az eredeti képek elérhetők innen: <a href=
"http://books.google.com/books?id=tvtiAAAAMAAJ">http://books.google.com/books?id=tvtiAAAAMAAJ</a>.</p>
<p>Facebook oldalunk: <a href=
"http://www.facebook.com/PGHungarianTeam">http://www.facebook.com/PGHungarianTeam</a>.</p>
</div>
<hr class="chap" />
<div class="figcenter"><img src="images/cover.jpg" alt="" title=
"" /></div>
<hr class="chap" />
<p class="center"><span class="caption-150">JÓKAI MÓR<br />
ÖSSZES MŰVEI</span></p>
<p>&nbsp;</p>
<p>&nbsp;</p>
<p class="center"><span class="caption">NEMZETI KIADÁS</span></p>
<p>&nbsp;</p>
<p>&nbsp;</p>
<p class="center"><span class="caption">LIV. KÖTET</span></p>
<p class="center"><span class="caption">AZ ÉLET KOMÉDIÁSAI.
I.</span></p>
<p>&nbsp;</p>
<p>&nbsp;</p>
<p class="center"><span class="caption">BUDAPEST</span></p>
<p class="center"><span class="caption-small">RÉVAI TESTVÉREK
KIADÁSA</span></p>
<p class="center"><span class="caption-small">1896</span></p>
<hr class="chap" />
<h1>AZ ÉLET KOMÉDIÁSAI</h1>
<p>&nbsp;</p>
<p class="center"><span class="caption">REGÉNY</span></p>
<p>&nbsp;</p>
<p class="center"><span class="caption-small">IRTA</span></p>
<p class="center"><span class="caption-large">JÓKAI MÓR</span></p>
<p>&nbsp;</p>
<p class="center"><span class="caption">I. RÉSZ</span></p>
<p>&nbsp;</p>
<p class="center"><span class="caption-small">PFEIFER FERDINÁND
TULAJDONA</span></p>
<p>&nbsp;</p>
<p>&nbsp;</p>
<p class="center"><span class="caption">BUDAPEST</span></p>
<p class="center"><span class="caption-small">RÉVAI TESTVÉREK
KIADÁSA</span></p>
<p class="center"><span class="caption-small">1896</span></p>
<hr class="chap" />
<p><span class="pagenum"><a name="Page_1" id=
"Page_1">-1-</a></span></p>
<p class="center"><i>Ő CSÁSZÁRI ÉS KIRÁLYI FELSÉGÉNEK</i></p>
<p class="center"><i>ERZSÉBET</i></p>
<p class="center"><i>AUSZTRIAI CSÁSZÁRNÉNAK, MAGYARORSZÁG KORONÁS
KIRÁLYNÉJÁNAK</i></p>
<p class="center"><i>LEGMAGASABB KEGYTELJES ENGEDELMÉVEL</i></p>
<p class="center"><i>LEGMÉLYEBB HÓDOLATTAL</i></p>
<p class="center"><i>AJÁNLJA</i></p>
<p class="right"><i>A SZERZŐ</i>.</p>
<hr class="chap" />
<p><span class="pagenum"><a name="Page_2" id=
"Page_2">-2-</a></span></p>
<p><span class="pagenum"><a name="Page_3" id="Page_3"><br />
-3-</a></span></p>
<h2>ELSŐ RÉSZ.<br />
NAPOLEON ÖCSÉM.</h2>
<p><span class="pagenum"><a name="Page_4" id=
"Page_4">-4-</a></span></p>
<p><span class="pagenum"><a name="Page_5" id="Page_5"><br />
-5-</a></span></p>
<h3>A MIT KÉT LEÁNY BESZÉL EGYMÁS KÖZT.</h3>
<p>– Te, Livia, én azt hiszem, hogy mi mind a ketten megőszülünk, a
míg ez az oltárszőnyeg elkészül.</p>
<p>– Nehéz mintát választottunk. Az «à la Gobelin» hímzés időt
kiván.</p>
<p>– Vagy férjhez vesznek bennünket odáig.</p>
<p>– De ha már elkezdtük, be kell fejeznünk.</p>
<p>– Te, Livia, én nem engedem, hogy te férjhez menj addig, a míg
én leány vagyok.</p>
<p>– Nem, herczegnő.</p>
<p>– Csakhogy már egyszer egy «nem»-et is hallok tőled; ámbár ez is
csak körülirása az «igen»-nek. Tudod, hogy te vagy az oka annak,
hogy én oly kiállhatatlan vagyok?</p>
<p>– Nem tudok sem az egyikről, sem a másikról.</p>
<p>– Azáltal, hogy mindig velem vagy, úgy elkényeztettél, hogy más
asszonyi teremtést nem birok tűrni magam körül. Én a fiatal
leányokat mind igen rútaknak találom. Egyedül te vagy szép.</p>
<p>– Szép, ha egyedül vagyok.</p>
<p>– Ne csavard el a szavamat! Eszményi szépség vagy, ha mondom.
Koromfekete haj, s hozzá sötétkék szemek. Egy országot lehet
beszaladni, a míg hasonlót talál valaki. Ez a mindig mosolyra álló
finom ajk, a mi még ha haragot akar kifejezni, akkor is csak egy
változatát adja a mosolynak; s aztán e gyönyörű tiszta fehér
homlok. Oh milyen jól teszik ezek a többi hölgyek, hogy a hajukat à
la kanászbojtár lehúzzák a homlokukra s eltakarják azt az egyetlen
bájt, a mit még egyik nő is szépnek talál a <span class=
"pagenum"><a name="Page_6" id="Page_6">-6-</a></span> másikon. A te
homlokod engem mindig nagyanyám imakönyvére emlékeztet, a minek
elefántcsont tábláját áhítattal szoktam megcsókolni, pedig nem
értem, a mi benne van, – mert latinul van; de tudom, hogy az mind
szentírás.</p>
<p>– Csak a herczegnő jó szíve találja mindezt rajtam.</p>
<p>– Azért is szeretlek magasztalni, mert ez az egy tárgy az, a
mivel fel tudlak ingerelni, hogy nekem ellentmondj. Ezzel az
egygyel tudom mindig hogy megharagítlak. S milyen jó vagy még akkor
is, a mikor haragszol! Nem használod fel a fegyvert, a mivel boszut
állhatnál rajtam. Nem dicsérsz vissza. Más leány azt sipogná: «oh
mi vagyok én a herczegnőhöz képest!» Hah! szeretnék tűt szúrni a
nyelvébe annak, a ki azt mondja szemembe, hogy szép vagyok. Hiszen
tudom, hogy az vagyok! van tükröm, van szemem, látom magamat.
Termetem magas, sugár, szoborszerű; vállaim, karjaim gömbölyűek;
vonásaim szabályosak; arczszinem fehér és piros; ajkaim teltek;
fogsorom fehér és rendes; szemeim nem kicsinyek, s van bennük elég
kevélység és tűz; hajam leeresztve térdemig betakar s aranyat
játszik a nap nélkül is. Ez csak elég szépség. De ha én nem tetszem
magamnak!</p>
<p>– Ugyan mi az, a mi a herczegnőnek nem tetszik magán?</p>
<p>– Hát legelőször is ez a termet. Mi szükség volt nekem ily
magasra felnyúlnom? Szobrászmintaképnek növekszem-e? Minden
embernek a feje fölött látok el. Más nőnek lábhegyre kell felállni,
ha beszélni akar velem. Mért nem vagyok inkább alacsony, hajlékony,
eleven mozdulatú? Aztán nem nézhetem a hajamat undorodás nélkül.
Miért szőke? Lenne inkább veres! De ha már a szemem fekete, miért
nem fekete a hajam is? Kedvem volna pert indítani a gondviselés
ellen, hogy ha már szőke hajat adott, miért nem adott hozzá
legalább kék szemeket?</p>
<p>– A herczegnő úgy járhatna ezzel a perével a gondviselés ellen,
mint Falbenheim Pompeia baronesse. <span class="pagenum"><a name=
"Page_7" id="Page_7">-7-</a></span></p>
<p>– Haha! Ezt jól találtad, Livia. Ez csakugyan csodálatos egy
jelenség. Egy fiatal leány, a kinek az egyik szeme kék, a másik meg
fekete.</p>
<p>– S hozzá a haja se nem szőke, se nem fekete, se nem veres;
hanem fehér.</p>
<p>– Csak távolból látszik fehérnek és lámpafénynél, úgy, hogy az
ember azt hinné, egy fiatal leány, a ki ősz; vagy albina, vagy
rococo parókát visel; de közelről látva és nappal, van rajta valami
halavány szinezete a szőkeségnek: olyan ezüstszőke. Hogy rajongják
körül a férfiak! hisz láttad! Mindenki őrjöng utána. De én azért
még sem szeretnék Falbenheim Pompeiával arczot, hajat és szemeket
cserélni. Nekem eltűrhetlen volna az a gondolat, hogy rajtam valami
felemás legyen. Hogy mikor valaki a szemembe néz közelről, soha se
tudja meg rólam, hogy ki vagyok? Mert közelről csak az egyik
szemébe lehet az embernek egyszerre nézni, föltéve, hogy a ránéző
nem kancsal. S mikor Pompeia kék szemébe néz az ember, derült,
nyilt, őszinte kedélyt lát benne; ha pedig abba a másik szemébe
néz, abba a feketébe: ravasz, csalfa szellem ül abban. Egyik
szemével vonz, a másikkal eltaszít. A haja is oly csalárd. Távolról
nézve szentes matrónáé. Közelről nézve a Loreley haja. – Én ettől a
leánytól félek! Kedélye megigéz, meghódít. Az első találkozásunknál
«te és te» lettünk egymással. Felvillanyoz, ha beszélek vele.
Kénytelen vagyok jó kedvű lenni, ha együtt vagyunk. Irigykedem rá.
Megszólom érette, hogy oly dévaj, csélcsap, kaczér, s magamban
évődöm, hogy miért nem tudok én olyan lenni? Mikor legutóbb
elváltunk egymástól, megcsókolta a szememet. Ez a szemem azóta
mindig ég. Jer, tedd rá te az ajkadat, csókold le azt a varázst
vagy azt a mérget, vagy nem tudom, mit hagyott ott. Az meggyógyít
majd.</p>
<p>– A herczegnő túlbecsül engem.</p>
<p>– Nem, Livia. A te kedves ajkad sokszor meggyógyított már engem:
egy okos, szelid szóval; néha egy hallgató <span class=
"pagenum"><a name="Page_8" id="Page_8">-8-</a></span> mosolygással,
a mit én megértek. Nem az te rajtad a szépség, a mit szemmel lehet
látni; hanem az a te gyémánt kedélyed. A kit csak nemünkön levő
teremtést ismerek, az mind «asszony» a szó legrosszabb értelmében;
egyedül te vagy az, a mi a «nő» fogalmában eszményi. Türelmes vagy,
mint egy angyal; szenvedni mosolyogva tudó, mint egy hitvértanú;
gondoskodó, mint egy jó anya; hűséges, mint egy feleség;
engedelmes, mint egy gyermek; pedig az, a kire ennyi jóságot
pazarolsz, rád nézve se nem férj, se nem gyermek, se nem szülő:
csak egy barátnő.</p>
<p>– Óh herczegnő, hadd csókoljam a kezét. Jó hitves, jó gyermek,
jó szülő nagy kincs a földön; de ritkább kincs mindannyinál egy jó
barátnő. S ön nekem bizonyára az volt: gyermekkorom óta.</p>
<p>– De hát mért nincsenek ezek a jó indulatok az én szivemben a
mik a tiedben?</p>
<p>– Azok az én sorsomhoz való tulajdonok, herczegnő. Az ön
helyzetében gyöngeségek volnának azok, nem erények. Önnek más
tulajdonai vannak, s azok is eszmények egy nőben.</p>
<p>– Tudom, Livia. S ha testi szépségemről nem szeretek
magasztalást hallani, úgy még kevésbbé érint kellemesen, ha lelki
tökélyeimről vesz valaki tudomást. Én mindazzal, a mit érzek,
tudok, a mi szivemben van, a mit tanultam, a mi a hajlamom,
szenvedélyem: elégedetlen vagyok. Én nem szeretem magamat!</p>
<p>– Lehető-e, hogy az, a kit mindenki szeret, csak önmaga ne
szeresse magát?</p>
<p>– Szeret-e mindenki? azt sem tudom. Sokan mondják: kevésnek
hiszem el. Hanem, hogy én kevés embert szeretek, az bizonyos, s
hogy e kevés közé nem számítom magamat, annak oka van. A kit
közelről ismerek, minden hibáját látom; s erősebb bennem az itélő,
fürkésző szellem, mint a ragaszkodás és ösztön. Atyámat jobban
szerettem, mint anyámat. Ez hiánya a gyermeki naivságnak,
<span class="pagenum"><a name="Page_9" id="Page_9">-9-</a></span> a
mi koromhoz illenék. Meg tudom itélni szülőim sajátságait s azután
felkeresem azokat saját magamban. Atyámtól örököltem azt, hogy ha
valami jó tulajdont veszek észre magamban, azt eltitkoljam, hogy
más meg ne tudja, s ha valami jót akarok tenni, azt oly alattomban
tegyem, hogy rajta ne kapjanak. Még valami mást is örököltem tőle,
a mit majd csak utoljára gyónok meg néked, te kis papnőm; ne hagyd
elfelejtenem. Anyámtól örököltem pedig a kétkedést, a gyanakodást
mindenkiben: még saját magamban is. Nem hiszek magamnak, mert nem
hiszek másnak sem. A míg ezt az oltárszőnyeget hímezem, azt mondom
magamnak: «te most ezzel be akarod hizelegni magadat a mennyei
hatalomnál». Mikor a beteg özvegyasszonynak ebédet küldök, azt
mondom magamban: «te most azt hiszed, hogy megvesztegeted az
Istent, hogy segítsen meg valami vágyadban.» Mikor imádkozom,
letérdelve, azt hiszem, hogy komédiázok; épen így vagyok, mikor az
anyámat megcsókolom. Pedig akarok áhitatos lenni; de nem hiszek a
szívemnek. Szeretném, ha szenvedélyeim volnának, mint más nőknek, a
mik boldoggá, vagy szerencsétlenné tesznek. A helyett csak vágyaim
vannak, a mik kielégíthetlenek. Szeretnék valami lenni a magam
erejéből. De mindenütt találok valakit magam előtt, a ki messze
megelőzött. Szenvedélylyel tudtam zongorázni; de a mióta egy
hirhedt művésznőt hallottam, nincs kedvem többé a piánót felnyitni.
Ezért tettem le a festő-ecsetet is. Nőket ismertem meg, a kik a
művészetben többre vitték. Szerettem énekelni is: Patti
elhallgattatott örökre. Pedig ezek még csak nők voltak előttem!
Gyönyörűségem telt benne, hogy verseket írjak; míg egyszer
rájöttem, hogy mi külömbség van a férfi által írt és a nő által írt
vers között? A férfi költeménye a százlevelű rózsa, melyben a
himszálak változtak át szirmokká; a nő költeménye pedig a zöld
rózsa, melyben a virág zöld kelyhe szaporodott el szirmok gyanánt.
Letettem a tollat. <span class="pagenum"><a name="Page_10" id=
"Page_10">-10-</a></span></p>
<p>– Kár volt. Nagyon szép versek voltak.</p>
<p>– Nem nekünk való az. Mi gazdagok vagyunk és főrangúak. Atyám
zászlós úr s a magyarországi három leggazdagabb birtokosok egyike.
Az ő egyetlen leányának más pályát nyitott a sors vágyai
kielégítésére. Ott a high life tündérvilága, az udvar Olympja. Ez a
mi versenypiaczunk. Itt folynak a női harczok, mikben koronák
olvadnak egymásba. S én itt érzem magamat leggyöngébbnek. Minden
eszközöm hiányzik a hódításra. Nem vagyok se legszebb, se
legelmésebb, se leggazdagabb. Mikor azt látom, hogy mennyien vannak
nálamnál magasabban, akkor érzem, hogy milyen alant állok. És aztán
ha jön is alkalom diadalra, a mit mások hódításnak neveznek: én nem
tudok neki örülni. – Mit akartam neked még mondani? – Mire
kértelek, hogy ne hagyd elfelednem?</p>
<p>– Hogy még egy tulajdonát örökölte a herczegnő atyjának.</p>
<p>– Igen. Köszönöm. Pedig rá kellett volna jönnöm arról, a miről
épen beszéltem. Ha én egyszer valaha szeretnék, igazán, szívemből,
azt úgy el tudnám titkolni, úgy eltemetni magamba, hogy soha senki
se tudná meg. Arról gondolkodnám napestig, arról álmodnám éjszaka;
de az, a kiről gondolataim, álmaim beszélnek, e beszédet meg nem
hallaná soha, ha magától ki nem találná. Híve lennék annak a másik
embernek, a kinek nevét viselnem kellene; – becsületét őrizném
büszkén; – kötelességemet ismerném iránta; – gyöngéd volnék hozzá;
– és azt meg nem tudná soha, hogy szívemben nem ő lakozik. Ez atyai
örökségem. Anyám beszélte el ezt. A mióta nagy idegbaja úgy
elhatalmasodott rajta: valahányszor hozzá megyek, mindig elmondja
előttem legtitkosabb gondolatait. Ezért félek is hozzámenni. Azt
mondja, hogy fiatal leánynak jókor meg kell tudni mindent s jobb,
ha anyjától tudja meg. Néha olyan dolgokba avat be, a mik csak
orvosnak valók. A női hivatásról oly realisticus részleteket
<span class="pagenum"><a name="Page_11" id=
"Page_11">-11-</a></span> ismertetett már meg velem, hogy minden
kedvem elment tőle. Tehát anyámtól tudtam meg, hogy atyám ifjú
korában egy bájos szép leányt szeretett, de a ki csak köznemes
családból való volt és nem gazdag, de büszke. E vonzalom nemes
volt, mint minden jellemvonása atyámnak. «Azért» szülői elküldték
hosszú utazásra. Körülhajózta a földet s mire visszajött, akkorra
eszményképe rég férjhez ment, anya is volt s talán boldog. Atyám
soha sem közelített hozzá többé; megnősült, rangjához illő nőt
választott, gyöngéd férj lett, gyermekek atyja, példás házastárs:
de azért anyám soha sem találta meg a szívéhez vezető útat. Hajdani
eszményképét holtáig nem látta többé, még a temetésére sem ment el;
ámde valahányszor az a nő súlyos balviszonyok közé került (férje
tékozló volt), mindannyiszor valami titkos kéz kisegíté a bajból őt
és családját. Senki sem ismerte fel a kezet, csak anyám sejté azt.
Az asszonyok e tekintetben clairvoyanteok. Látod: ilyen volnék én
is.</p>
<p>– A herczegnőnek nem lesz arra szüksége. Választhat a rangjához
illő eszményképek közül, a kinek együtt adja szivét és kezét.</p>
<p>– Oh, hallod-e, én nagyon válogatós vagyok. Engem nem oly könnyű
megvenni. Annak, a ki engemet arra birna hódítani, hogy én
kimondjam neki a szót: «szeretlek», nem egy erénynyel, de mindazon
erényekkel kellene birnia, a mik egy férfit egy nőnek «urává»
tesznek. Annak szép, deli férfinak kellene lenni, nem elhanyagolt,
de nem is cziczomázott külsővel; arczában nemes kifejezésnek,
parancsoló tekintetnek, ráncz nélküli homloknak. Hangjában teljes
változatosságnak kell lenni, hogy tudjon dörögni, ha indulata
fölhevíti, és lágyan könyörögni, ha gyöngéd érzelmei
meghunyászítják. Edzett testének kell lenni, a kit ne lássak
dideregni, ha hideg van; ellankadni, ha fáradt; ne panaszkodjék
apró bajokról minden szellőfuvásra. Legyen ügyes, tudjon verekedni,
lőni, lovagolni s a mellett ne legyen kérkedő, veszekedést kereső;
<span class="pagenum"><a name="Page_12" id=
"Page_12">-12-</a></span> hanem lovagias és finom. Lelkének is
minden tökélylyel kellene birnia. Jellemén semmi nemtelen vonásnak
nem szabad lenni. A jóságnak párosulva az okossággal. Bátornak és
szelidnek kell lennie – mindig a maga helyén. Beszédében nyugodt
humort akarnék találni; de nem léha élczkeresést s nem sértő
sarcasmust. Szeretném, ha kitünő szónok volna. Költői, művészi
hajlamokat, azoknak megfelelő tehetségtől emelve, szívesen látnék
nála. Jó gazdának akarnám látni, de nem fösvénynek. Követelném,
hogy szeressen egész lelkével; de ne féltsen még egy gondolatjával
sem. Tudjon nekem parancsolni, de tudjon nekem engedelmeskedni. És
mindezek mellett követelném tőle mulhatatlanul, hogy nálamnál
minden tekintetben magasabban álljon, még rangban is, hogy ne az én
nevem tegye nemesebbé őtet, hanem az ő neve engem.</p>
<p>– Hát hiszen… itt van princz Alienor…</p>
<p>– Princz Alienor! Hát van neked jó dolgod? Hát princz Alienorra
ismersz te abban az eszményképben, a kit én előtted leirtam? Hiszen
igaz, hogy a rangja magasabb, mint az enyim. Atyja «rendúr»
(Standesherr), mediatizált német uralkodó fejedelem; de a princz
maga mindannak ellentéte, a mit én, mint férfieszménykép
jellemvonásait felsoroltam. Egy férfi, a ki feltünően affectálja a
nőiességet, még pedig apró hibáiban. Arczát simán tartja s azt
mondják, még festi is fehérre és pirosra; vállfüzőt visel, hogy
karcsusága kitünjék; inggallérját szélesen kihajtja, hogy
decolletált nyakát mutassa, mint egy kisasszony; fülében gyémánt
függőt visel, s keblébe virágcsokrot tűz, kézcsuklóján karpereczet
hord s a szinházban és tánczvigalomban legyezővel hűsseli magát. S
magaviseletében is mindazt a bizarr törekvést tanusítja, hogy a
férfit megtagadja magában: szereti az aprólékos emberszólást,
sensitif, szenvelgő, ideges, görcsökről, migraineről panaszkodik,
ájuldozik, fél a macskától, rosszul lesz a friss rózsa szagától s
végig énekli Rosina bravouráriáját <span class="pagenum"><a name=
"Page_13" id="Page_13">-13-</a></span> falzett hangon, mint egy
ál-Catalani. Ez ugyan udvarlóm nekem, de nem eszményképem, – a
kivel megtörténhetik az az ő szerencsétlensége, hogy hozzámenjek;
de nem az az én szerencsétlenségem, hogy belészeressek.</p>
<p>– Ki tudja, herczegnő, hátha a szenvelgett nőies külső csak
bohóskodás; – hátha a mögött egy erős férfijellem rejlik; a mihez
mindez csak takaró álcza?</p>
<p>– Apropos: álcza! Mit szólsz te ehhez a Napoleonhoz?</p>
<p>– Napoleonhoz? Én?</p>
<p>– No ne mereszd rám azt a két égglobust olyan nagyon! Nem a nagy
Bonaparte Napoleon Lajos császárról akarom megtudni véleményedet,
hanem erről a különös emberről, a kit minden ember úgy hí, hogy
«Napoleon öcsém», s a kivel többször találkoztunk itt atyámnál.</p>
<p>– Nem tudok róla mit mondani, herczegnő.</p>
<p>– Akkor én többet tudok mondani. Ez a fiatal ember annak a
meghalt nőnek a gyermeke, a ki ifju korában atyámnak eszményképe
volt. Már most, ha atyám az ő anyját vette volna nőül, akkor én
volnék «ő», vagy ő volna «én». Mégis érdeklő gondolat, hogy vajjon
milyen ember lehet az, a kivel így cseréltünk az életben?</p>
<p>– Nagy bohó.</p>
<p>– Azt látom. De épen azt szeretném megtudni, hogy vajjon csupán
bohócz-e, vagy pedig «Brutus?»</p>
<p>– Nem tudom.</p>
<p>– Te semmit sem tudsz. Volna csak itt madame Corysande!</p>
<p>– Miért híjuk mi Corysandeot madamenak, mikor még
kisasszony?</p>
<p>– A franczia oly udvarias, hogy a kisasszonyokat bizonyos koron
túl madamenak czímezi.</p>
<p>– Akkor ő ugyan megérdemli.</p>
<p>– Ő nem oly idős, mint a milyennek látszik azokkal a mély
ránczokkal a szája szögletein. Az csak a sok szájösszeszorítástól
van. Sokat mérgelődik magában. Hidd el, <span class=
"pagenum"><a name="Page_14" id="Page_14">-14-</a></span> hogy mikor
derült kedélyben van, tíz évvel fiatalabb. A mérgelődés nagyon
véníti a nő arczát. Én soha sem fogok mérgelődni.</p>
<p>– Hogy kerüli azt ki, herczegnő?</p>
<p>– Hát mikor valakire megharagszom, legelőször is azt gondolom
meg, hogy nincs-e annak igaza ellenemben, a ki megharagított?
Azután pedig azt számítom ki, hogy vajjon az a veszteség, a mi a
haragoskodás által rám nézve származik, nem lesz-e nagyobb, mint az
a nyereség, a mit a megtorlás által magamnak szerzek? s ezalatt
megalkuszom a haragommal.</p>
<p>– A herczegnőnek az lehetséges, mert a bántalmak legnagyobb
részének elérhetlen magasban áll fölötte; de mit tegyen az olyan
szegény teremtés, mint madame Corysande, a ki azt hiszi, hogy őt
mindenki bántja, sérti, boszantja; a ki minden közönyös szóban
czélzást keres; ha elneveti valaki magát, azt hiszi, ő rajta
nevetnek; ha valaki hallgat, azt hiszi, ő rá haragszik; ha valaki
más elvégez valamit, a mi az ő teendője volt, cselszövényt fedez
fel benne, s mindezek ellen nincs egyéb módja a megtorlásra, mint
az, hogy ha megharagszik, hát nem eszik; azt mondja, a feje fáj, s
aztán addig koplal, míg csakugyan megfájdul bele a feje s kénytelen
vele lefeküdni? Ez az ő harczmodora.</p>
<p>– Pedig a mellett olyan áldott jó teremtés. Engem nagyon
szeret.</p>
<p>– Épen ez a szerencsétlenségének legfőbb oka. Ő nagyon ki tudja
mutatni külsőségekkel, hogy valakit szeret, s nem hiszi el, hogy a
herczegnőnek más modora van: magát mindig mellőzve látja. Most is
azért fekszik.</p>
<p>– Hogyan? Én bántottam volna meg?</p>
<p>– Azt is tudom, hogy mivel! Még pedig igen érzékenyen.</p>
<p>– Te tudod, hogy mi baja?</p>
<p>– Sőt azt is, hogy mi a bajának az orvossága!</p>
<p>– Ah, te kis doktornő? Megtudnád őt gyógyítani? <span class=
"pagenum"><a name="Page_15" id="Page_15">-15-</a></span></p>
<p>– Ha a herczegnő megengedné.</p>
<p>– Engedném-e? Sőt kivánom.</p>
<p>– De sokba kerül.</p>
<p>– Sokba? Mibe?</p>
<p>– Egy csésze bouillonba, meg egy jó szóba.</p>
<p>– Hát hisz az mind kikerül a háztól.</p>
<p>– A bouillon – elhiszem.</p>
<p>– Elhiszem, hogy meggyógyítaná; de hogy veteted be vele! Én
magam próbáltam tegnap is odavinni neki a levest; nem fogadta el,
azt mondta, meghal tőle.</p>
<p>– Annak a bizonyos szónak meg kell azt előznie.</p>
<p>– Adtam én neki eleget. Kedvesnek, drágának, angyalnak
neveztem.</p>
<p>– De azt az egyet nem adta neki, a mit várt.</p>
<p>– S te tudod, mi az? – Mondd neki hát.</p>
<p>– S a herczegnő beváltja azt?</p>
<p>– Ha te mondod! Ha én megtehetem! S ha meggyógyul tőle!</p>
<p>– Tökéletesen meggyógyul. Egy óra mulva már velünk fog
reggelizni, s ha még arra is felszólítjuk, hogy beszéljen mi nekünk
a vármegyében történtekről, mendemondákról, akkor tökéletesen
megifjítjuk tíz esztendővel.</p>
<p>– No hát fogj hozzá.</p>
<h3>A MIT A HARMADIK LEÁNY BESZÉL A KETTŐNEK.</h3>
<p>Erre a két fiatal leány felállt a nagy széles himzőrámától s
egyet nevetett egymás szeme közé. Ok nélkül, de csak nevettek.</p>
<p>Livia fél fejjel kisebb volt, mint Rafaela herczegnő. Mindketten
egyforma szabású öltönyt viseltek, egyforma hajfonadékot; az
egyiknek fehér, a másiknak piros thearózsa volt tűzve a hajába.</p>
<p>Livia becsengette a komornát, rendeletet adott neki;
<span class="pagenum"><a name="Page_16" id=
"Page_16">-16-</a></span> a komorna utasítást vitt az inasnak; az
inas öt percz mulva visszatért egy ezüst tálczán, porczellán
csészében gőzölgő édes illatú bouillont hozva: azzal megindultak
mind a négyen. Elől Livia, nyomában a herczegnő, utána a komorna,
leghátul az inas a bouillonnal, lábujjhegyen.</p>
<p>– Szt! – suttogá Livia.</p>
<p>– Csendesen, parancsolá Rafæla.</p>
<p>– Ugyan nem tud vigyázni, hogy ne csikorogjon a csizmája! mondá
a komorna az inasnak.</p>
<p>– A beteget ingerli az, ha szobája ajtajában csak a csizmája
ropogását hallja is egy férfinak.</p>
<p>A beteg szobája ajtaján legelőször belépett Livia, s óvatosan
oda sompolygott az ágyig. Utána jött Rafaela, de az már az
ágyfüggönyök mögött maradt; a komorna az ajtóban állt meg, az inas
az ajtón kívül.</p>
<p>A beteg szobája úri kényelemmel volt berendezve, ágya mellett az
éji asztalkán minden színű orvosságok, s válogatott minőségű
compressek és cataplasmák, ő pedig maga ott feküdt bekötött fővel
himzett vánkosai között, mint egy színpadi halott, a kinek bárhogy
boszantsa is az orrát a légy, s bármiket beszéljenek is fölötte a
színészek, nem szabad se a legyet elhajtani, se magát
elnevetni.</p>
<p>– Madame Corysande…! susogá Livia.</p>
<p>A lehunyt szempillák még csak meg sem moczczannak.</p>
<p>– Hogy van ön madame?</p>
<p>Erre egy mély nyöszörgő sóhajtás felel.</p>
<p>– A herczegnő küldött önhöz, hogy tudjam meg hogylétét.</p>
<p>Semmi válasz, csak a szájszeglet ránczai vágnak be mélyebben s a
szemöldek huzódnak össze.</p>
<p>– Nem parancsol ön egy kis bouillont?</p>
<p>Erre a szóra épen félre fordítja fejét a megszólított.</p>
<p>Most egészen odahajol föléje Livia s odasug a fülébe.</p>
<p>– Rafaela herczegnő ma este meg akarja látogatni édes anyját.
<span class="pagenum"><a name="Page_17" id=
"Page_17">-17-</a></span></p>
<p>Erre a varázsszóra egyszerre visszafordult a fej s felnyíltak a
szemek.</p>
<p>– Igen, madame. A herczegnő szerette volna önt magával vinni,
hogyha egészsége helyreállt volna.</p>
<p>Most már félkönyökére emelkedett a beteg, s egyik kezével
megfogá Livia kezét, s ajkai megszólalásra nyíltak fel.</p>
<p>– Talán egy kis bouillont… rebegé túlvilágról visszatérő
hangon.</p>
<p>Ekkor Livia hátra tartá a kezét a herczegnő felé, a herczegnő a
komorna felé, a komorna az inas felé: az inas átadta a tálczát a
csészével a komornának, a komorna a csészét a herczegnőnek, a
herczegnő Liviának s az odatartá azt madame Corysande ajkaihoz.</p>
<p>Az első korty után már csillogtak a szemei.</p>
<p>– De igaz ez? kérdé erősbödő hangon.</p>
<p>– Csak igya meg ön előbb ezt a bouillont egészen.</p>
<p>Most eltolta magától a csészét.</p>
<p>– Ön engem csak ámít. Csak vissza akar az életre hozni.</p>
<p>– Komolyan mondom. A herczegnő azért akarja anyját meglátogatni,
hogy önt bemutassa nála.</p>
<p>Erre a szóra egy nagy adag bouillon elfogyott ismét. De a gyanú
visszatért.</p>
<p>– Hol van a herczegnő?</p>
<p>– Abban a perczben itt lesz ön előtt, a mint ön az utolsó csepp
húslevest kiitta.</p>
<p>Ez sikeres volt. A csésze kiürült.</p>
<p>– Igazat mondott ön? kérdé most a beteg, egészen felülve
ágyában.</p>
<p>– Igazat, madame; szólt most a herczegnő, előlépve, kinek
láttára a beteg egészen friss erővel ugrott fel, paplanát leszórva
magáról (teljes öltözetben szokott mindig ágyában feküdni), s
hirtelen megragadva Rafæla kezét, azt odaszorítá kebléhez, ajkaihoz
s elkezdett zokogni.</p>
<p>– Oh herczegnő; ha ön szivembe látna… ha tudná, <span class=
"pagenum"><a name="Page_18" id="Page_18">-18-</a></span> mit érzek
itt belül,?… Csukják be azt az ajtót! (Az inas csizmacsikorgása
hangzott, ki az üres csészét vitte el.) Én túlboldog vagyok, hogy
önnek bizalmát visszanyerhettem.</p>
<p>– Bizonyosan mondhatom, hogy mindig birta azt. De hogy van ön
most?</p>
<p>– Oh nagyon jól. Csodát tett velem ez a kegy. Ujjászülettem.</p>
<p>– Hát képes lesz velem jönni ma estére?</p>
<p>– A világ végére is, herczegnő.</p>
<p>– Akar ön most felöltözni? Segítsen valaki?</p>
<p>– Nem kell senki, felkelek magamtól. Most már kérem, hagyjanak
magamra. Mikor felkelek, imádkozni szeretek, egyedül.</p>
<p>Tehát egyedül hagyták.</p>
<p>Madame Corysande sajátszerű ritus szerint szokott imádkozni,
maga elé tett tükörből, s egy rizsporos dobozkából egy gömbölyű
pelyhes tárgygyal port szórva az arczába, s mindenféle
töviskoszorúkkal és testsanyargató füzőeszközökkel végezve
penitentiáját. Azonban mi hagyjuk meg mindenkinek a maga vallását,
s ne háborgassuk a szertartásaiban.</p>
<p>Egy óra mulva, mikor a villásreggelihez le kellett jönni, már
teljesen felkészült pompájában szállt alá madame Corysande, s ki
egy órával előbb épen olyan magas volt termetre, mint Livia, most
már épen négy hüvelykkel mutatott nálánál magasabbat.</p>
<p>A társalgóban még csak Livia kisasszonyt találta madame
Corysande. Rafæla herczegnő még toilettjét végezte szobájában. A
lunchehoz férfivendégekre is számítottak.</p>
<p>Madame Corysande szívét még egy gond terhelte nagyon, s az élénk
kifejezést nyert ajkainak ama bemélyedő szögletránczaiban. Ez a
következő volt. Ha Rafaela herczegnő a mamaherczegnőt
meglátogatandja s Livia kisasszonyt is magával viszi, vajjon
melyiket ülteti az első ülésbe: a madameot-e, vagy Liviát? Ez casus
belli lehet. <span class="pagenum"><a name="Page_19" id=
"Page_19">-19-</a></span></p>
<p>Annálfogva nagyon szenvedő hangon és erősen baloldalra hanyatló
fejjel kérdezé Liviától:</p>
<p>– Hány órára parancsol velünk a herczegnő, hogy készen legyünk a
látogatáshoz?</p>
<p>– Csak egyedül madame Corysande megy vele, én itthon
maradok.</p>
<p>E szóra egyszerre egyenesre állt a madame feje s visszatért
hangjának erélye.</p>
<p>– Igazán? Csak ketten megyünk? (Oh milyen kedves barátnője lett
egyszerre Liviának!) Ön már többször is volt az öreg herczegnőnél
látogatóban, úgy-e?</p>
<p>– A kérdésre pedig azt a felvilágosítást adhatom madame
Corysande, hogy esti hét órára kell készen lenni az uti
toilette-tel.</p>
<p>– Este? Miért olyan későn indulni utra?</p>
<p>– Mert Etelváry herczegnő nem fogad korábban.</p>
<p>Madame Corysande megkisérlé közelebb vonni a futóárkot az
ostromlott várhoz.</p>
<p>– A herczegnő különös nőnek látszik.</p>
<p>– Honnan gondolja ön?</p>
<p>– Combinatióim eredményéből. Féléve, hogy ide kerültem a
herczegnő mellé társalkodónőnek, mely minőséget Rafæla herczegnő
jósága és finom gyöngéd tapintata egész a repræsentansnői
qualificatióig emelte. És mind ez idő alatt nem tudtam rávenni,
hogy a herczegnő engemet édes anyjához elvigyen, és neki mint
házához tartozót bemutasson. Pedig nincs közöttük feszült viszony.
Rafaela herczegnő minden hétfőn, szerdán, szombaton ír anyjának
levelet s az viszont minden kedden, csütörtökön, vasárnap küld neki
egyet: csak a pénteket hagyják ki; tehát szeretik egymást. Etelváry
herczeg az idő alatt többször meglátogatta nejét, tehát elválva
nincsenek. Mi oka mégis, hogy engem félévig el nem vitt az
anyaherczegnőhöz Rafaela herczegnő?</p>
<p>– Azt ön az első látogatásnál meg fogja tudni.</p>
<p>– Tán valami kedélybaja van? <span class="pagenum"><a name=
"Page_20" id="Page_20">-20-</a></span></p>
<p>– Madame Corysande! ha tetszésére lesz, én önnek mindent
elmondok az öreg herczegnőről, a mit tudok.</p>
<p>E szóért kebléhez ölelte madame Corysande Liviát, ideges,
csiklandós gyönyörrel.</p>
<p>– De véghetetlenül boldoggá tesz bizalmas nyiltságával.</p>
<p>– Ha kérdezte volna ön, korábban is megmondtam volna; mert
hiszen nincs benne titkolni való. Etelváry herczegnő nem
elmeháborult, de oly idegbetegségtől van megtámadva, mely
eltávolítja a világtól. Ezelőtt tizennégy évvel az a
szerencsétlenség érte, hogy fiat szült, de halva s a balesetnek
saját maga volt az oka: nem ügyelt az életrendre, melyet ily
állapotban a nőknek szigorúan meg kell tartani.</p>
<p>– Én nem tudom mi az? Kérem, ne beszéljen róla. Tiltakozék
szemérmes pruderievel madame Corysande. (Ő még leányka volt.)</p>
<p>Livia csendes mosolyt engedett arczán végig enyészni. Majd
megtudjuk, hogy mi oka volt mosolyogni.</p>
<p>– E balesetnek az a szomorú következése lett, hogy a herczegnő
idegrendszere egészen fel lett dulva. Annak a tudatától, hogy saját
gondatlansága okozta gyermeke halvaszületését, az az önvád nőtt fel
lelkében, hogy ő gyermekgyilkos. Szüntelen meghalt gyermeke
lelkétől látta magát üldöztetve. E rémlátás üldözte minden éjjel,
úgy hogy minden éjjelre más szobában vettetett magának ágyat, hogy
a kisértet rá ne találjon. A herczegre nézve pedig megszünt azontul
nő lenni.</p>
<p>– Ezt nem értem. Menjünk tovább.</p>
<p>– Utoljára aztán annyira ment az idegessége, hogy nem birt egy
házban megférni az őt környező világgal; s a herczeget arra kérte,
rendeztesse be számára ide egy órajárásnyira fekvő ősi
lovagkastélyát, hadd lakjék ott saját cselédjeivel egyedül. Ez
Etelvár. Köröskörül gyönyörű ezüstlevelű hársak takarják el a
kastélyt. <span class="pagenum"><a name="Page_21" id=
"Page_21">-21-</a></span></p>
<p>– Ah az nagyon regényes élet lehet.</p>
<p>– Igen regényes. Reggel öt órakor, mikor a nap felkel, becsukják
a kastélynak minden ablaktábláját, a függönyöket leeresztik; a
kapukat elzárják; a kutyákat eleresztik lánczaikról s megy minden
ember aludni. Éjszaka van. S hogy annál nagyobb legyen a csalódás:
az éji őrnek a távolban minden órát meg kell kiáltani s inteni a
jámbor keresztyén embereket délelőtti tíz-tizenegy órakor, hogy
tűzre-vízre vigyázzanak, s menjenek nyugodalomra. A déli tizenkét
óra az éjfél. Ilyenkor kisértetek nem járnak. Ki vannak játszva
tökéletesen. Mikor aztán az éji őr délutáni három órakor azt
kiáltja, hogy «éjfélután óra három!» akkor felhangzik a matutina
harangszó. Hajnalodik. Az ablaktáblákat félig kinyítogatják a
kastélyban. A herczegnő szeret korán kelni. Már négy órakor
felöltözik délután. Akkor kisétál a parkba, élvezni a szép reggeli
levegőt; télen, vagy ha rossz idő van, téli kertjében teszi meg
sétáját. Kocsira, lóra soha nem ül. Este hét órakor kész a reggeli,
azt, ha vendégei vannak, azokkal együtt költi el, s igen eleven
társalgó. Ekkor meggyujtják a lámpákat minden szobában és folyosón,
s kezdődik a nappal. Tíz órakor mise van a kápolnában. Az alatt,
míg úr és vendég ájtatoskodik, a cselédek takarítanak, söpörnek,
szellőztetnek, mintha reggel volna. Pontban éjfélkor jelenti a
komornok, hogy kész az ebéd. A kisértetek órája a dél. Ebéd után,
ha nyár van, következik a délutáni séta az angol kertben; vagy
holdvilágnál, vagy lámpafény mellett. Meleg nyári éjszakán a
halastóban horgásznak s a mindig éber hattyúkat etetik. Lámpa- vagy
holdfénynél megnézik a remontans rózsákat s beszélnek róluk, hogy
melyik szebb? Séta után reggeli három óra tájon elkészítik a
kártyázó asztalokat s azután whisztesznek mintegy óra hosszant.
Következik az esteli thea reggel négy óra felé. Van hozzá hideg
sült és sütemények. Mikor aztán a reggeli öt órát harangozzák,
akkor minden ember felkel, jó éjszakát kiván egymásnak és megy
aludni. A herczegnő addig nem <span class="pagenum"><a name=
"Page_22" id="Page_22">-22-</a></span> bocsát el senkit. S ez így
megy napról-napra, évről-évre következtesen.</p>
<p>– De hisz ez még mind kedélyes dolog. A herczegnő tehát szereti
a társalgást.</p>
<p>– Nagyon szereti. Beszéde szellemdús, társalgása kedélyes,
roppant sok ismeretekkel bír és emlékező tehetsége bámulatos; tud
beszélni egyszerre négy emberhez, folyvást négy különböző nyelven,
angolul, francziául, németül, magyarul, átszökve az egyikből a
másikba, intéz egymás után tíz kérdést az emberhez, s követeli a
feleletet, de az alatt, míg a válaszra hallgat, már egy új tárgyról
beszél s megkivánja, hogy más is tudjon egyszerre beszélni és
ügyelni.</p>
<p>– Ah, hisz a herczegnő nekem nagyon fog tetszeni.</p>
<p>– No már nem tudom. Attól függ, hogy hogyan veszi önt? Úgy
veszi-e, mint madameot, vagy úgy, mint mademoisellet?</p>
<p>– Miért?</p>
<p>– Azért, mert egészen más társalgási modort követ
asszonyságokkal és mást kisasszonyokkal szemben.</p>
<p>– Mit ért ön azalatt? Minő más modort?</p>
<p>– Én nem tudom. Mert engem soha sem vitt el hozzá Rafaela
herczegnő; én csak az ő beszédéből tudom ezt.</p>
<p>– Tehát önt soha sem vitte még el az anyjához a herczegnő? S ön
megnyugodott bene?</p>
<p>– Tökéletesen.</p>
<p>Madame Corysande kezdette magát fensőbb lénynek tartani Livia
kisasszonynál. A herczegnő toiletteje elárulta, hogy ma nagyon szép
akar lenni. Ugyan kinek a kedveért?</p>
<p>Mikor mind a három hölgy együtt volt, a herczeg inasa jött
jelenteni, hogy ő excellentiája menti magát, nem jöhet a reggelire,
mert elment vadászni az urakkal, csak ebédre jön haza,
méltóztassanak la duchesse és mesdames egyedül reggelizni.</p>
<p>A herczegnő kérdé az inastól, hogy kik voltak az urak, a kikkel
a herczeg vadászni ment? <span class="pagenum"><a name="Page_23"
id="Page_23">-23-</a></span></p>
<p>Az inas elsorolta őket. (Franczia volt és párisi.)</p>
<p>– Monsieur le Saint Arteaux.</p>
<p>– (Értsd: «Számtartó», magyarázá madame Corysande.)</p>
<p>– Azután monsieur le Jerichó.</p>
<p>– (Azaz Kolompy úr, a «Jerichói trombita» szerkesztője.)</p>
<p>– És monsieur Napoleon öcsém.</p>
<p>Már ennél rendre utasítá őt mme Corysande.</p>
<p>– Ne mondja ön Napoleon öcsém, hanem monsieur de Zárkány.</p>
<p>– Oui madame: monsieur Des-Arcanes.</p>
<p>– Vagy pedig: monsieur szolgabiró.</p>
<p>– Oui madame: monsieur Saule Gaburon.</p>
<p>A herczegnő nevetett. Mindhárman helyet foglaltak az étkező
asztal mellett s aztán a magára maradt három leánynak nagy kedve
telt abban, hogy oly ételnemeket is ízletesnek találjon, a miket
máskor csak a férfiaknak szokás átengedni, s torkoskodjék a
paradicsom tiltott gyümölcseiből, sorba kóstolva kaviárt, paprikás
szalonnát, s rá egy nyelvhegy megégetésére elég chartreuset. És
most szóljuk meg a férfiakat! Hisz egyedül vagyunk. A felszolgáló
inas nem számít, mert az nem ért magyarul.</p>
<p>– Micsoda ember ez a Napoleon öcsém? Kérdé Rafæla herczegnő,
egyenesen Corysandeot apostrophálva. Mit keres ez mi nálunk?</p>
<p>– Szolgabirája ő excellentiájának a főispánnak.</p>
<p>– Azt tudom. De ezenkívül? Ön ismeri őt jól; én akarom, hogy
mondjon el róla mindent.</p>
<p>– Valóban jól ismerem őt, herczegnő; tíz évig voltam boldogult
édes anyjának társalkodónője; egész házuknak minden történetébe be
vagyok avatva, s különösen Napoleonról sokat tudok beszélni.</p>
<p>– De hát gúnyolják őt Napoleonnak?</p>
<p>– Nem azt, herczegnő. Ez neki valóságos keresztneve. Mert
ámbátor mi nálunk augusztus 15-dikén Mária mennybemenetelét
ünnepelik, nem pedig annak a nagy <span class="pagenum"><a name=
"Page_24" id="Page_24">-24-</a></span> embernek a földrejövetelét,
a ki e napon a Marsmezőn katonai szemlét tart, mégis támad néha
egy-egy magyar úr, ki a Bonaparte-cultusban annyira haladt, hogy
újszülött fiát Napoleonnak keresztelteti, s miután e névnek alig
akad még egypár druszája az országban, az eként kiemelkedő nagy
nevet aztán jobban megismerik, mint magát a családi nevet
prædicatumostul: «Zárkány de Sárkányháza». S midőn még azt is hozzá
teszik, hogy «öcsém», ezzel egyrészt azon nyájas elismerés van
egybekötve, miszerint e névnek viselője kedvelt és társaságba való
fiatal ember, másrészt meg jól esik az embernek, ha egy olyan nagy
császári névvel ilyen komázást követhet el.</p>
<p>– Napoleon szülői fennhéjázó emberek lehettek, szólt a
herczegnő.</p>
<p>– Csak az atyja. Az rendkivüli ember volt. Mindenhez értett,
csak a kétszer-kettőhöz nem. Szüntelen nagy vállalatokon törte a
fejét, a mikbe belevesztett. Vendégszerető volt, nyílt házat
tartott. Jó barátjaitól nem tudta megtagadni a neve aláírását.
Magánál nagyobb urakkal szeretett együtt mulatni, s mindennek az
lett a vége, hogy mikor meghalt, a fiára egy teljesen szétzilált
nagy gazdaságot hagyott, a miből az csak úgy tudott megszabadulni,
hogy minden nagyterjedelmű birtokát eladta, ménesen, gulyán
tuladott, hogy adósságaitól megmeneküljön; míg magának csak egy kis
udvartelket tartott meg, egy régi kastélylyal, akkor aztán nevetve
mondá: «most már igazán Napoleon vagyok Szent-Ilona szigetén».</p>
<p>– Könnyű vérrel tudta azt venni.</p>
<p>– Mindent a világon. Legalább úgy mutatja. Tréfát csinál minden
bajból. Ha fáj is talán neki valami, azt nem mutatja soha. Ő maga
élczel a balesetén legjobban. A hol más ember kérkedik, ott ő
ócsárolja magát. S ha valaki részvéttel van iránta, azt kineveti. Ő
maga szivességet tesz mindenkivel, a ki rászorul, de azt is oly
furcsa modorban teszi, hogy a kit kielégített, azt egyuttal ki is
<span class="pagenum"><a name="Page_25" id=
"Page_25">-25-</a></span> neveti. Még most is megvan a mult
évekbeli udvari kanczellárnál az a folyamodás, melyet egy szegény
földmíves kérésére készített, ki minden forumon elvesztette a perét
s most a kormányhoz akart járulni; ezért kérte fel Napoleont, ki
akkor otthon volt az atyjánál, mint fiatal jogász. Ez aztán nem
írt, hanem rajzolt neki egy folyamodványt, a miben csupán
carricaturákból volt összeállítva az egész perpatvar, a mi a
szegény paraszt panaszát képezte. Ezt vitte az fel a kanczellárhoz.
És lám a folyamodásnak teljes sikere lett. Ha írva lett volna,
elvetették volna a papirkosárba: így minden ember nevetett rajta, a
kinek kezébe került; a czifra folyamodás megjárta a legmagasabb
köröket is: derültséget idézett elő; a szegény parasztnak az ügyét
elővették, megvizsgálták; rájöttek, hogy igaza van s megorvosolták
a baját. Az maig is áldja Napoleont nagyhatású instantiájáért.</p>
<p>– Pedig ő csak gúnykeresésből jött erre az ötletre?</p>
<p>– Arra ő minden perczben kész. S bir a színjátszás minden
előnyével. A mit játszik, az mindig komoly szerep. Nem látszik
belőle az a bárgyú törekvés, hogy mulattasson a bohóskodásával.
Csak távol tartja magától az embereket vele. Még külsejét is el
tudja tagadni. Fejét lehajtva, vállait előrehúzva, mellét
begörbítve jár, renyhe léptekkel, mint a ki el van fáradva,
köhécsel is; pedig alakja egy Achillesé, s minden férfias
testgyakorlatban versenytárs nélkül áll az egykorú fiatalok közt.
Hanem ő azért úgy tesz, mint a ki mindentől fél, és minden embernek
kénytelen megengedni, hogy az ő rovására rossz élczeket mondjon.
Mindenkinek hizelkedik, s ritka ember, a ki észreveszi, hogy
hizelgése ironia. A ki elárulja előtte valami gyöngeségét, az kész
zsákmány ránézve. Paródiázó magasztalásával kövérre hizlalja a
mások hiúságait. A ki szereti a magasztalás nektárját, azt ő ez
itallal lerészegíti. Erős utánzási tehetséggel bír s kiváló
egyéniségek modorát, szokásait, ferdeségeit remekül tudja
visszaadni; a mivel társaságokban, nyilvános gyülésekben
közderültséget <span class="pagenum"><a name="Page_26" id=
"Page_26">-26-</a></span> idéz elő. Felel az előtte speechelt
szónokoknak, mindeniket paródiázva: a ki applombbal lép föl, a ki
eredetiskedik, a ki mokányul hánykódik, a ki kenettel perorál, azt
ő mind túlhajtja utánzásával. Másoktól elmondott balgaságokat, mint
bölcs feljegyzésre méltó reminiscentiákat, auctoritás gyanánt
idézget. A megyebizottmányi üléseken szokott egy tudálékos szónok
szerepelni, (abból a categoriából, a melyet «unius libri» –
egykönyvűek czímmel szoktak megtisztelni) ki egy alkalmat sem
szalaszt el, hogy beszédébe be ne fonja Stuart Millt s ne idézzen
belőle nézeteit támogató érveket eredeti angol szöveggel. Rendesen
Napoleon felel meg neki, hasonló kathedrai pedans bölcseséggel s
idéz ellenérveket, a mik szintén Stuart Millnél vannak megírva,
szintén angolul. A tudós szónok az ellenészrevétel által igen
megtisztelve érzi magát és bámul: először az ifjú ember
olvasottságán, másodszor pedig a publikum bornirtságán, mely
Napoleon beszédét élénk kaczajjal követi s nem jön rá magától, hogy
mindaz, a mivel őt Napoleon megczáfolta, először is sehol sincs meg
Stuart Millben, másodszor pedig épen nincsen angolul.</p>
<p>– Ez egy haszon nélküli genialitás, jegyzé meg rá a
herczegnő.</p>
<p>– De tudja ezt Napoleon haszonra is fordítani. Egyszer például
az atyja halála után, mikor már vagyoni állása felől egészen
tisztában volt s épen a követelések és tartozások kiegyenlítésének
sakkfeladványán törte a fejét, betoppan hozzá egy pénzügyi biztos,
megfelelő kisérettel, s tudatja vele, hogy ő atyja után még a
kincstárnak is tartozik ezer és sok száz forinttal, a mihez az öreg
úgy jutott, hogy nagy kertész levén, mindenféle külföldi
virágmagokat hozatott magának, s azokat elvetette. Azok között volt
egy, a mit Cacalia speciosa czím alatt árult a kertész. A rászák
nőttek embermagasra; az öreg csak várta, hogy milyen virág lesz
belőlük? Egyszer aztán megverte egy kertészlegényét, s akkor
mindjárt megtudta, hogy milyen <span class="pagenum"><a name=
"Page_27" id="Page_27">-27-</a></span> virág az amerikai Cacalia
speciosa. Másnap nyakán volt a fináncz, megmondta neki, hogy ez az
ismeretlen molyhos lapú nem díszvirág, hanem dohány; a rászáit
kihúzgálták a földből, megmázsálták nyersen s csempészett dohánynak
véve, elítélték az öreget horticulturai kisérleteért roppant nagy
összegre. Most azt jött behajtani a biztos. Hogy hívják önt? kérdi
Napoleon. «Zubka». – «Hja, akkor önre csak az alfabét végén kerül a
sor.» Hanem a pénzügyi biztos nem engedte tréfákkal elüttetni a
dolgot; azt mondta, hogy a kincstár követelése az első, azt ki kell
az úrfinak fizetni, ha a pokolból veszi is elő a pénzt. «Tehát
megengedi ön, hogy a pokolból vegyem elő a pénzt? jó, meglesz.»
Azzal ott marasztá vendégül a végrehajtót, leveleket írt, s
estefelé jól megvacsorálván vele, felszólítá, hogy nem volna-e
kedve kimenni vele a pagonyba, szalonkára lesni? A biztos
szenvedélyes vadász volt, ráállt, vették a puskáikat, felálltak az
út mellé, a honnan a szalonkákat kapóra lehet várni: szalonka ugyan
nem jött, mert már vége volt az idejének, hanem jött a helyett egy
szekér végig az úton, s azon egy bundás ember; külsejére nézve
tehetős bérlő, vagy pálinkagyáros. A biztos látta őt maga előtt
elhaladni, s még köszönt is neki és tüzet kért tőle, mert
tűzszerszámát otthon feledte. Az utas tovább ment; s a mint
Napoleon leshelye elé ért, az kiugrott eléje neki szegzett puskával
s a pénzét követelte. Az utas előadta tárczáját s aztán menekült
lóhalálában.</p>
<p>– Ah, rabolt volna!</p>
<p>– Dehogy rabolt! Csak a biztost tréfálta meg. Az utas saját
bérlője volt, a kivel a tréfára összebeszélt. Azzal odament a
rémültében kővé vált biztoshoz: «No czimbora, van már pénz a
pokolból! Kitelik ebből a birság, s a mi fenmarad, azon
megosztozunk: minthogy együtt raboltuk; ne bámulj, nem árullak ám
el.» A czimbora úgy elszaladt erre, hogy hazáig meg sem állt,
otthon referált, hogy a követelés behajthatatlan s azóta rendkívüli
nyájassággal van Napoleonhoz, szentül meg lévén győződve, hogy az
egy <span class="pagenum"><a name="Page_28" id=
"Page_28">-28-</a></span> olyan titkát birja, a miért a
vesztőhelyre kerülhet; azt hiszi, hogy segített neki egy utast
kirabolni.</p>
<p>– Engedjen meg madame Corysande: igaz, hogy ő nagyban szokott
veszteni?</p>
<p>– Nem, herczegnő. Nem is kártyázik soha. Versenyparipái soha sem
voltak.</p>
<p>– És mégis úgy hallottam, hogy ő nagy dolgokat szokott
elveszteni.</p>
<p>Madame Corysandenak erre a szóra az orra és a szemhéjai kezdtek
pirosodni. Közel volt hozzá, hogy megharagudjék és
elhallgasson.</p>
<p>A herczegnő azonban megelőzte azzal, hogy elnevette magát s
jókedvűen ragadta meg mindkét kezével Corysande kezét. Erre aztán
annak az arcza is felderült.</p>
<p>– Jól van hát! Azt is elmondom. Tudom, mit akar a herczegnő
megtudni. Nem örömest juttatom eszembe, a herczegnő kivánatára
megteszem. Hát mikor az anyja is meghalt Napoleonnak: én
fölszólítottam őt, hogy most már egészen fölösleges vagyok a
háznál, itt nem maradhatok, ajánljon el valami előkelő családhoz
nevelő- vagy társalkodónőnek. Ő ezt is csak tréfára vette s azzal
biztatott, hogy várjam meg, míg megvénül, akkor majd elvesz. Én
kimondtam, hogy nem megyek férjhez s nem várok reá, míg megvénül.
Van itt egy derék öreg úr a megyében, a herczegnő is látta
többször, Kádártai másodalispán, ennek sok tréfát kellett kiállani
Napoleon öcsémtől, ki közel rokona is; egyszer az öreg úr gondolt
ki valamit, a mivel őt visszatréfálja, fogadásra került a sor.
Napoleon öcsém szabódott, hogy ő pénzbe nem fogadhat, mert az
nincs: hanem felteszi a fogadásra anyjának utolsó örökét,
legdrágább klenodiumát. A fogadást elvesztette. Akkor aztán könyező
szemekkel mondá a nyertes nagybátyának, hogy holnap elküldi hozzá
azt az anyjától öröklött utolsó kincset, s kéri, hogy tartsa azt
megérdemlett becsben. Az öreg úr elérzékenyülten fogadta, hogy
megőrzi a kincset. Másnap Zárkány Napoleon engem szépen felpakolt,
átküldött <span class="pagenum"><a name="Page_29" id=
"Page_29">-29-</a></span> Kadártaihoz egy ajánló levél kiséretében,
mely így hangzik: «Ime itt küldöm önnek anyámról öröklött utolsó
drágaságomat, madame Corysandet, valódi klenodium. Tartsa őt
megérdemlett becsülésben.» Az öreg úr igen nyájasan fogadott, s én
a legkedvesebb családba jutottam házánál s csak akkor tudtam meg,
mikor már a fogadás híre a herczeghez is eljutott, hogy én hogy
lettem elveszítve Napoleon öcsém által fogadásban. Ekkor
részesültem aztán abban a szerencsében, hogy a herczeg saját
házához hívott meg. Jellemzi az én esetem mind Napoleon öcsémet,
mind a herczegnő édes atyját. Napoleon öcsém egészen egyszerűen
tehette volna azt, hogy akár az alispánhoz, akár a herczeghez
beajánljon, és jót is akart velem tenni. De ezt a jót is úgy akarta
tenni, hogy én ezért mégis boszankodjam rá. A herczeg pedig nem
tűrhette azt, hogy Napoleon tréfája miatt egy nő helyzete
humoristicus világításba kerüljön, s idehozott, hol nem teszek
egyebet, mint a herczegnőt untatom.</p>
<p>– Ellenkezőleg. Hát nem jól mulatunk-e most is? Én nagyon
szeretem az embereket megismerni s ön, madame Corysande, az
emberismereti adatoknak valódi tárháza. A csinált regényeket nem
szeretem olvasni, de az olyan regényt, a mi az életben valóban
megtörtént, örömest hallgatom. Némelyiknek gondolkozom a
folytatásán, mi lesz belőle tovább? Ön azt mondta, madame
Corysande, hogy atyám nem tűrhette azt, hogy Napoleon tréfája miatt
más szenvedjen, s azt jóvá tenni igyekezett. Mit gondol ön, mi köze
van az én atyámnak Napoleonhoz?</p>
<p>– Kétféle viszonya van hozzá, herczegnő. Az egyik az, hogy mikor
a Zárkány birtokokat a megyében eladták, azokat a herczeg vette meg
s a vételárból az adóssági terhek kiegyenlítését magára vállalta.
Ez igen bonyolódott feladat volt.</p>
<p>– És a másik? unszolá a herczegnő türelmetlenül.</p>
<p>Madame Corysande nem jött zavarba.</p>
<p>– A másik pedig az, hogy a herczeg e megyének főispánja,
<span class="pagenum"><a name="Page_30" id=
"Page_30">-30-</a></span> Napoleon öcsém pedig ugyanitt szolgabiró,
s így hivatalos kapocs is létezett közöttük: a mi azonban aligha
fog már soká tartani.</p>
<p>– Miért?</p>
<p>– Mert Napoleon öcsém nem szolgabirónak való ember. Tréfát űz a
hivatalából is és tiszttársait inkább rászedni és mulattatni
törekszik, mint nekik segíteni az ügyhalmaz elintézésében. Az a
véleménye, hogy ha bírák nem volnának a világon, az emberek nem
perlekednének. Az is nagy baj, hogy nem viseltetik a felsőbbjei
iránt azzal a devotióval, a mi a társadalmi rendnek fentartója, sőt
még az intézményeket is persiflálja. Most legutolsó casusa az volt,
hogy a megyegyülés kezdetén ő is felvetődik a székvárosba s ott
összetalálkozik a megyei főügyészszel az utczán. Az megszólítja:
«mi bajod, kedves barátom?» Napoleon abban a perczben gondol ki a
megszólító számára valami tréfát. «Nagy bajom van, mondja neki:
képzeld, tegnapelőtt behoztak hozzám két oláhot, a kik lólopással
vannak vádolva. Én kivallatom őket, meggyőződöm róla, hogy a vád
igaz, s másnap reggel felakasztatom mind a kettőt. Csak később jut
eszembe, hogy előbb össze kellett volna hivnom a statárialis
biróságot: azt illette meg az itélethozatal. Már most mondd meg,
mit tegyek?» «Hja, barátom, ez nagy baj!» szörnyűködik a főügyész.
«De majd rajta legyünk, hogy azt valahogy elcsináljuk.» «Kérlek, ne
szólj felőle senkinek.» «Dehogy szólok!» Persze, hogy legelső dolga
volt a főügyésznek az egész várost beharangozni vele, micsoda
szörnyű balfogást követett el Napoleon, a ki ellen másnap a
megyegyülésben egész vihar támadt a két felakasztott oláh miatt. Az
első vádat maga a kedves jó barátom, a főügyész emelte ellene.
Kadártai alispán mély sajnálatát fejezte ki ez eset fölött, a román
képviselők nemzetiségi kérdést kalapáltak ki belőle, s a jobboldali
ellenzék bűnvádi vizsgálat elrendelését szorgalmazta a hatáskörét
áthágott szolgabiró ellen. Napoleon engedte az egész záport fejére
zúdulni s csak a vihar végeztével <span class="pagenum"><a name=
"Page_31" id="Page_31">-31-</a></span> szólalt fel: «hiszen ezt az
egész dolgot én csak álmodtam.» A főügyész ekkor dühösen förmedt
reá: «de hát minek kérdezte ön akkor tőlem, hogy már most mit
tegyek?» «No igen, felelt Napoleon, azt tudakoltam, hogy micsoda
számokat tegyek már most a lutriba?» Az erre támadt általános
hahota lehetetlenné tette a gyülésnek a tanácskozáshoz megkivántató
komoly habitus visszaszerzését. A herczeg főispán azután a gyülés
végén maga elé hivatta Napoleon öcsémet, kegyetlenül megmosva a
fejét, s tudtára adva, hogy a gyülésterem nem komédiaház.
Alkalmasint ez ügyben jár most itt Napoleon öcsém.</p>
<p>– Úgy látszik, hogy semmi szíve nincs ennek az embernek, szólt a
herczegnő, egy olajbogyót fenyegetve két ágú villája hegyével,
mintha ez egy keresztülszúrandó férfiszív volna.</p>
<p>– Vagy jól el van nála rejtve. Való, hogy ha olyan emberre akad,
a ki hozzá ragaszkodik, a ki az eszéhez bízik, azt tréfálja meg
legirgalmatlanabbul. A herczegnő is jól szokott mulatni ezen a
jámbor számtartón, valahányszor a herczeg itt tartja őt ebédre. Az
öreg tisztviselő igen derék ember, s mint oeconom megbecsülhetlen,
hanem a világi dolgokban egészen hátra van maradva. Nem olvas egyéb
hírlapot, mint a «Jerichói Kürtöt».</p>
<p>– Ennek a «Jerichói Kürt»-nek a szerkesztője is sokszor látható
nálunk.</p>
<p>– A lapot a herczeg tartja fenn, több főúr és főpap
társaságában. Egyébiránt szükséges közlöny azon nézetek
képviselésére, a mik más lapokban nem nyilvánulhatnak.</p>
<p>– De én soha sem láttam, hogy atyám felbontotta volna a számára
küldött példányt.</p>
<p>– A lap tartalma nem igen felel meg ő herczegsége igényeinek.
Azonban ha valami érdekes van benne, azt siet vele megismertetni
Dumka úr, a derék számtartó, ki a maga példányát annál
szorgalmasabban tanulmányozza. Ez az ő egyik oraculuma. A másik
Napoleon öcsém. Nincs <span class="pagenum"><a name="Page_32" id=
"Page_32">-32-</a></span> az a képtelenség, a mit Dumka úr a
«Jerichói Kürt»-ből olvasva, vagy Napoleon öcsém szájából hallva,
el ne higyjen. Ezt tudva Napoleon öcsém, az ország különböző
részeiből küldöz fel közleményeket álnevek alatt a «Jerichói
Kürt»-nek, a miket Kolompy úr, a szerkesztő olvasatlan kiadogat. E
közlemények válogatott csodákat tartalmaznak. Egy helységben
csodakútat fedeztek fel, melynek fenekén egy szent kép látszik. Az
a helység egy hegytetőn fekszik, a hol köztudomásra semmi kút
nincsen. Majd leirnak egy pompás menyegzőt, bájos menyasszonynyal,
deli vőlegénynyel, ebben s ebben a városban; kiket maga a primás
esketett. Utóbb kisül, hogy a bájos menyasszony egy vak koldusnő, a
deli vőlegény, a sánta éji őr, s a primás: a czigány primás. Ismét:
képviselőjelöltül kikiáltják egy választókerületben elveinknek
leghívebb támaszát, legnépszerűbb hazánkfiát; a ki köztudomásra a
falu bolondja. Bankot alapíttatnak olyan jóhitelű társulatok által,
a miket a hatóság rögtönítélő birósággal üldöz, s hálás köszönet
szavaztatik kegyes alapítványokért egy-egy megszökött
cridatáriusnak. Jönnek rémhírek! A Balaton jege beszakadt egy
processió alatt, nagyobb hitelesség kedveért a vízbe fúltak árvái
számára öt forint mellékeltetik. Minden husvétkor fölmerül az a
rémeset, hogy a zsidók keresztyén kis fiúk vérét használják fel
rettentő szertartásaikhoz, a miért aztán vagy földindulás
következik, vagy a villám csap le; de a boszú el nem marad. És
ezeket Kolompy úr mind hűségesen kiadja; nem törődik vele, hogy egy
hét mulva megczáfolják.</p>
<p>– De hát miért vesztegeti Napoleon ilyen haszontalan tréfára az
idejét és tehetségét?</p>
<p>– Lehet, hogy ez csak Momus sugallata: bohóskodási ösztön. De az
is lehet, hogy mélyebb indokai vannak. Tán épen egyéb szándéka
sincs vele, mint a herczeget néha felderíteni, kit mi ritkán látunk
mosolyogni; de olyankor, midőn Dumka úr komoly prosopopoeiával
előadja olvasmányai eredményét, még néha nagy bámulatunkra,
hahotára <span class="pagenum"><a name="Page_33" id=
"Page_33">-33-</a></span> is hallunk fakadni. Dumka úr egy
hangszer, a min Napoleon öcsém játszik. S azt a művészetet egész a
virtuozitásig vitte. Abban a példányában a «Jerichói Kürt»-nek,
mely Dumka úr czímére jár, rendkívüli dolgok olvashatók hébehóba.
«A török szultán megkérte Victoria királyné kezét, s
előkészületeket tesz a keresztyén hitre áttéréshez». «A római pápa
az idén az aranyrózsát a porosz királynak szándékozik adni, mely
igen nagy horderejű esemény.» «Bismarck herczeg Párisba megy
nagykövetnek s helyét Wantrup foglalja el a cancellárságban.» «A
Rotschild-ház liquidál s minden eddig kötött kölcsönt készpénzben
követel vissza.» «Szentpétervárott a nihilisták kikiáltották a
köztársaságot.» «A magyar országgyülésen elhatároztatott Fiumének
egy Horvátország alatt fúrandó alagút általi visszacsatoltatása.»
«Törvényjavaslat a hosszúszárú pipák megadóztatásáról, minthogy
azokon keresztül tovább élveztetik a pipafüst.» «Nemsokára egy
titokteljes mozgalom veendi kezdetét az országban, melynek
vezértagjai elszámláltatnak, köztük van Dumka úr is, az etelvári
számtartó.» Ezeket Dumka úr mind igazhivő pietással mondja el ő
herczegségének, ki hasztalan nevet rajta nagyokat. Dumka úr
megmutatja a lapot, oda van az nyomtatva mind, s minthogy mind e
hírek a későbbi lapokban meg nem czáfoltatnak, tehát igazaknak kell
lenniök. Ez a boszorkányság pedig úgy megy végbe, hogy a
legközelebbi postaállomás Dancsház. Az ottani postamester szobája a
casino, a hol az érkező lapokat az érdemes látogatók elolvassák, s
azután küldik szét az előfizetőknek. Vannak köztük nagy kópék, kik
a tréfát tudják tódítani. Ezeknek szerzett Napoleon öcsém nyomdai
betűket, a mikkel az általa kifundált képtelenségeket Dumka úr
«Jerichói Kürt»-je példányába belenyomatják. A lapban igen nagy
spatiumok vannak az egyes rovatok között, mikbe egy-egy ilyen hír
belefér. Igy kap Dumka úr egy extra lapot, a mi egyenesen in usum
Delphini az ő számára van kiegészítve. <span class=
"pagenum"><a name="Page_34" id="Page_34">-34-</a></span></p>
<p>– Ah, ez bolondság, szólt a herczegnő, kedve ellen nevetve. Én
nem szeretem az udvari bolondokat.</p>
<p>– Ne feledje a herczegnő, hogy azok már udvarképesek.</p>
<p>A herczegnő még többet akart megtudni.</p>
<p>– S valjon a nők iránt is ily csalfa szokott lenni?</p>
<p>– A legfőbb mértékben, herczegnő; a nőkre nézve épen
legveszedelmesebb modora van. Szelid, alázatos tud lenni
irányukban; nincs saját akarata, föltétlen rabja annak, a kinek
udvarol, annak szeszélyeit szolgálja; nem mond bókokat, de
kitalálja a hölgy jó tulajdonait s azoknak tömjénez; egy lépéssel
mindig hátrább marad, mint a mennyire mennie szabad; engedi magát
játékszerül használni s inkább keresteti magát, mint tolakodnék;
egész női társaságot oly élénken tud mulattatni, hogy mindenik azt
hiheti, hogy ő a szíve választottja; majd meg olyan szépen tud
hallgatni, s csak azokkal a veszedelmes mély tüzű dióbarna
szemeivel beszélni, hogy «egy» bizonyosan azt hiszi: «én vagyok az
igazi.»</p>
<p>A három leány közül egyiknek az arcza pirosabb lett e szónál,
mint volt eddig.</p>
<p>– És ez mind csak tréfa és színjáték tőle. Megcsalja
valamennyit. Most egy éve négy szép leánynak udvarolt egyszerre, s
mind a négy azt hihette, hogy fogva tartja a lepkét. Gyönyörű
göndör bajusza volt, első ifjúkori dísze. Egyszer csak egy őszi
tánczvigalomban bajusz nélkül jelent meg. Az le volt borotválva
símára. Mindenki sajnálkozott rajta s szemrehányásokat tett neki
érte, hogy miért fosztotta meg arczát e férfidísztől? De legjobban
nehezteltek rá e miatt kiválasztottai. Azokat aztán sikerült
kiengesztelnie.</p>
<p>– Oda ajándékozta nekik a levágott bajuszt? szólt ajkpittyesztve
Rafaela.</p>
<p>– Igenis azt tette; de nem azt a bajuszt, mely saját ajkán
termett, hanem azt, a mi egy havannai fajú tengeri virág selymét
képezi, s mely megszáradtan tökéletesen hasonlít <span class=
"pagenum"><a name="Page_35" id="Page_35">-35-</a></span> mahagoni
színével a férfibajuszhoz; azzal ajándékozta meg őket; s a szegény
négy leány bizonyosan hordja ma is nagy kegyelettel medaillonjában
a «Zea mais havannensis» virágselymét.</p>
<p>– Ah, ez infámia! kiálta fel haraggal a herczegnő, a kétágú
villával keresztül szúrva az olajbogyót, s arra gondolt, hogy azt a
vakmerő szentségtörőt, az egész kigúnyolt nőnem megbosszulásáért
érdemes volna valakinek megbüntetni, vétkéhez méltó
kegyetlenséggel.</p>
<p>S e szavaknál a három leány közül egyiknek arcza halaványabb
lett, mint volt azelőtt.</p>
<p>– S szépek voltak azok a hölgyek? kérdezősködék tovább a
herczegnő.</p>
<p>– Megítélheti a herczegnő: ott vannak az arczképeik a
fényképalbumban.</p>
<p>Rafaela áthozatta a madame szobájából a nevezetes gyüjteményt.
Százhuszonnyolcz arczképet tartalmazott az, mindenféle vidéken
grassáló fényképészek remekléseit, félig fehér, félig fekete
arczképeket, halálfélelemtől mosolygó ábrázatokat, napbahunyorgató
fizimiskákat, levegőnek támaszkodó problematikus poziturákat,
világtól elrugaszkodott bús vitézeket, férfiakat a leglehetetlenebb
változatosságban, egymásra facsart, székre, asztalra felrakott
lábakkal, kitört nyakú élő embereket s rettenetes halottakat, a kik
nevetni akarnak, élethíven talált fényes csizmákat s bőkezűen
megnagyobbított orrokat és szájakat, hazai szerecseneket és
világhírű bálkirálynőket a divat minden korszakainak készletében
megörökítve.</p>
<p>És ennek a százhuszonnyolcznak mind tudja madame Corysande az
élettörténetét; még tán annak az egynek is, a kinek a képe egy
vakablakból hiányzik. Mivelhogy az album minden lapján négy fülke
van ugyanannyi arczkép számára.</p>
<p>Azonban siessünk rögtön helyreigazítani egy első tekintetre
észre nem vett hibát. Az album nem 128, hanem 124 <span class=
"pagenum"><a name="Page_36" id="Page_36">-36-</a></span> egyéniség
arczképét tartalmazza. Egy lapnak mind a négy fülkéjét ugyanis
Napoleon öcsém foglalja el négy különböző kiadásban. Az első magyar
népies viseletben tűnteti föl, árvalányhajas túri süveggel,
makrapipa a szájában, karikás ostor a kezében, valoságos hetyke
«nyíri pajkos». A második arczképe egy rongyos vándorló legény,
hamisan alázatos kolduló ábrázattal; kezében egy gyűrött czilinder,
mintha minden rajta levő öltönydarabért, sőt még az arczvonásaiért
is valami kétségbeesett zsibárúst juttatott volna tönkre.</p>
<p>– Mennyit megsirattam én a kópét ezért az arczképért, mondá
Corysande. Azt beszélte róla, hogy ilyen volt egyszer, mikor minden
pénzéből kifogyott, Budapestről menekülnie kellett s gyalog indult
meg, így koldulta át magát félországon hazáig. Egy hétig mindig
tudott valami új helyzetet elmondani a kiállott nagy nyomorúságról.
Akkor vallotta csak meg, hogy egy szó sem igaz abból. Budapesten
műkedvelői előadást tartottak, ő játszott benne egy korhely
ágrólszakadtat, annak a képmása ez a fénykép.</p>
<p>– Milyen ellentéte annak a másiknak.</p>
<p>– Hát még a harmadiknak?</p>
<p>A harmadik arczképe volt az a bajuszhagyott ábrázat, divatos
tánczöltözetben, fekete frakk, fehér mellény, csapott kalap;
arczkifejezése finom, előkelő, a fesztelen elegancziát még a
fotograf sem tudta elrontani rajta. Tökéletes diplomata arcz, s
hogy nagyobb legyen a csalódás, ott van a fekete frakk közepén a
nagyszerű belső titkos tanácsosi csillag, melyről azonban,
közelebbről nézve, a közepéből kimosolygó Ámorfej elárulja, hogy az
cotillonérdemrend.</p>
<p>– És most az a negyedik.</p>
<p>Az meg ismét tökéletes ellentéte mind a három megelőzőnek. Egy
komoly, nyilt, egyenes tekintetű férfiarcz; nemzeti díszruhában.
Egy valódi úr; dalia.</p>
<p>Most már melyik ezek közül az igazi? <span class=
"pagenum"><a name="Page_37" id="Page_37">-37-</a></span></p>
<p>Az átelleni lap négy fülkéje közül hármat viszont ugyanannyi
ifjú hölgyszépség foglal el; kiket a gonoszkodó madame Corysande
szándékosan csoportosított itt össze.</p>
<p>– Ezek a rászedett szépségek.</p>
<p>Madame Corysande siet megjegyezni, hogy a valóságban sokkal
szebbek.</p>
<p>– Hát a negyedik? – kérdé Rafaela.</p>
<p>– Annak az arczképét nem tudtam megszerezni; pedig az a legszebb
közöttük.</p>
<p>A herczegnő aztán tovább lapozgat az albumban s azzal mulatja
magát, hogy a férfiarczokon lavateri tanulmányokat tesz; a mi igen
üdvtelen foglalkozás, mivel hogy az a háromlábú szörnyeteg, a ki
bennünket még e földön halhatatlanokká tesz, rendesen minden
férfiarczba szokott belecsempészni vagy valami bolondost, vagy
valami rossz lelkiismeretűt. Az ember az arczképével nem mer egy
szobában hálni.</p>
<p>Mikor vegiglapozta az egész albumot Rafaela, odafordult
Liviához:</p>
<p>– Nézd! a te arczképed hiányzik innen.</p>
<p>– Nekem nincs fényképem.</p>
<p>– Nem is fényképezteted le magadat soha?</p>
<p>– Soha.</p>
<p>– Miért nem?</p>
<p>– A ki emlékezni akar rám, emlékezzék rám fénykép nélkül.</p>
<p>– Nézd! Ez jellem!</p>
<h3>AZ ALBUMBÓL.</h3>
<p>Az urak megérkeztek a vadászatról s ebéd idejéig átöltözni
szobáikba vonultak.</p>
<p>Etelváry Miksa herczeg udvara vendég nélkül is elég népes
szokott lenni. Mikor ide lenn lakott uradalmában, <span class=
"pagenum"><a name="Page_38" id="Page_38">-38-</a></span> (tavasz és
ősz idején) vele volt orvosa, etelvári uradalmának főszámtartója,
titkárja és etelvári prépostja.</p>
<p>Igenis. Az etelvári herczegi uradalomnak saját prépostja van. Az
egyházi javadalmakat maga a herczegi család alapította, s az
etelvári prépost jövedelme fölér másfél miniszterével. A megürült
papi hivatalra a herczegi családfő maga nevezi ki jelöltjét. Az
etelvári prépost a legfüggetlenebb főpap.</p>
<p>A jelenlegi prépost: nagyságos és főtisztelendő Barcsák
Timotheus, a közbeszédben «pater Timót», hajdan ezredpap volt a
huszároknál, a reverenda alatt most is veres huszárnadrágot és
sarkantyús csizmát visel. Erős, egészséges, duránczai alak,
gömbölyű piros orczával, katonás magatartással. Arról nevezetes,
hogy szeret igazat mondani, nyersen és gorombán mindenütt és
mindenkinek. Ezt megkapja tőle a herczeg is, a herczegnő is, és a
fiatal urhölgyek, meg madame Corysande, a megyegyüléseken a
szónokok, a közönség és az elnök. Ez ellen nem véd meg senkit se
fensőbbség, se alázatosság, se párthűség, se hizelkedés. Soha sem
biztos felőle senki, hogy előre üt-e, vagy hátra?</p>
<p>A főtisztelendő úr az első, a ki az ebédhez megjelenik. Ehhez
hozzá szoktatták még a refectoriumban. Mielőtt a herczegi salonba
lépne, előbb útbaejti a konyhát, megtudakozza a szakácstól, mi lesz
a menu? betekint az ebédlőbe, megszámlálja, hányra terítenek;
értekezést tart a pinczemesterrel a felszolgáltatandó borok
érdemeiről s csak azután halad át a szomszédterembe. Az a társalgó.
Ott még senki sincs. Csupán a zenélő óra. Annak meghúzza a
zsinegét, mire az a kedveért eljátsza a «búsul a lengyelt». Azután
áttér az olvasóterembe, ott a kerek asztal beterítve hírlapokkal.
Azokkal ő nem rontja az egészségét. Tovább halad a fegyverszobába,
mely egyúttal a férfitársaság gyülhelye is. Még ott sincs senki.
Innen egy becsukott ajtó a herczeg hálószobájába vezet. Az egyházi
méltóságnak oda is mindenkor szabad bejárása van. <span class=
"pagenum"><a name="Page_39" id="Page_39">-39-</a></span> Kopogtatás
után benyit. A szobában a herczeg van csak jelen és az orvos.</p>
<p>A herczeg ötvennégy éves férfi, magas, egyenes alak. Vonásai
híven emlékeztetnek azokra az ősőkre, kiknek arczképei a
czímerteremben néznek le az új ivadékra; csakhogy az élő arcza
halaványabb, mint a festett kisérteteké: alig látszik élni; ritkán
szól, beszéde halk suttogás. Fején a sürű haj galambfehérré őszült,
míg erős szemöldökei s röviden tartott bajusza hollófeketék. A
herczegnek idült szívbaja van, s az látszik meg rajta, mintha
mindig szive rendetlen verését hallgatná.</p>
<p>Most épen orvosa rendeletére valami csillapító port vesz be. A
vadászat felizgatta.</p>
<p>Az orvos régi híve a családnak, szüntelen vele jár. Nagy
tudományú, tapasztalt ember, csak az a hibája, hogy a mit tud, nem
tudja elmondani. Egy toasztot nem volna képes kisütni, ha halottat
támaszthatna is fel vele. S ha valami történetet el akar mondani, a
hallgatójának kell kivontatni a hinárból, hogy benn ne rekedjen.
Leírni igen szépen tudná azt: a tolla ékesen szóló, de disputálni
nem született.</p>
<p>Ez a pap pedig valóságos kínzója a doktornak. Ez egy Torquemada.
Annál is több. Homœopatha. Doctor Barbo előtt azzal dicsekszik,
hogy hány száz embert gyógyított ő ki itt a falun a nagy cholera
alatt veratrummal!</p>
<p>A prépost az első üdvözlő szó után az orvoshoz fordul.</p>
<p>– Doktor úr, tudja ön, miért itélték Palmert Londonban a
garottra?</p>
<p>Az orvos megdöbbenve néz a kérdezőre. Az feleletet is ád
neki.</p>
<p>– Azért, mert négy szemer digitalist adott be a feleségének.
Hányadik szemer ez már, doktor úr?</p>
<p>– Főtisztelendő úr! – szól az orvos elvörösödve. – Az orvosi
tudomány…</p>
<p>De csak nem mondja tovább. <span class="pagenum"><a name=
"Page_40" id="Page_40">-40-</a></span></p>
<p>Régóta készül ezt a papot egy huszonnégy fontos gorombasággal
agyonsújtani, mely így hangzanék: «az orvosi tudomány nem –
breviarium.» – A mint ezt a vérmes pap meghallja, azt rögtön megüti
a guta. – Azért a doktor csak megszánja őt mindig a mondat közepén
s engedi még egy kicsit tovább élni.</p>
<p>– Oh dicső Hufeland! sóhajt fel a prépost, még meg is kínozva
kapituláló ellenfelét.</p>
<p>Azonban a tulsó teremből közeledő lépések új alakulást adnak a
scénának. A herczeg szobájába vezető ajtó előtt két férfihang
vitatkozik a belépés «utóbbisága» felett.</p>
<p>– «Kérem: ön az idősebb.» – «Rang szerint ön az első.» –
«Ecclesia præcedit.» – «Én a házhoz tartozom.»</p>
<p>Csakugyan Napoleon öcsémnek kell előbb belépni. Az a másik úr
pedig, a ki a primogeniturát ekként ráerőszakolta, Kolompi, a
«Jerichói Kürt» szerkesztője és tulajdonosa – egyházi személy, a
mennyiben a papok pénzét költi és a házhoz tartozó, a mennyiben a
herczeg pénzét költi.</p>
<p>Különben Napoleon öcsémnek meg volt az az előjoga magához
hasonlók között, hogy mindenütt előlbocsátották, azután arról, hogy
ő mit és hogyan tett, tudták meg a többiek, hogy nekik mit és
hogyan kell tenni? Utánzói voltak. Egyszer a bálban a nyakkendője
csokra félrecsúszott: s félóra mulva minden tánczos féloldalt
hordta a nyakkendőcsokrot.</p>
<p>Ezúttal épen azon nagy problema megoldását akarná általa
megkiséreltetni Kolompi úr: vajjon a herczegnek szokás-e, illendő-e
kezet csókolni, mikor az ember a szobájába lép? Ezt ő eddig sohasem
tette, s folytonos lelkiismeretmardosásokat érez e miatt, hogy nem
követett-e el vétkes mulasztást az udvariasság szabályai ellen?</p>
<p>Zárkány Napoleon sugár, csaknem öles termetű ifju, kissé
aláhajtva hordja fejét, mint a ki megszokta, hogy minden emberhez
le kell hajolnia, ha beszéd közben a <span class="pagenum"><a name=
"Page_41" id="Page_41">-41-</a></span> szemeivel szemébe akar
nézni. És ezekben a szemekben igézet van. Ezek folytonos derűt
sugárzanak ki. Még mikor vív is, karddal a kezében, néha komolyan
is; a midőn tornaszabály szerint folyton egymás szemébe kell nézni
a két ellenfélnek: az a szelid, félig tréfás, félig szerelmes
sugárzat egy perczre sem ad helyet vad villogásnak. Minden
mozdulatában bennszületett kellem van, mely ily magas termetnél
feltünő. Minden ember tudja róla, hogy szeret rászedni; de oly
bizalomgerjesztő tekintete van, hogy mégis mindenki hisz neki.</p>
<p>Napoleon öcsém a herczeg elé lépett s megcsókolta a kezét.</p>
<p>Nem volt az szokás, illemszabály, hanem kivételes kegy, csupán
az ő számára; kölcsönös hallgatag elismerése egy megnevezhetlen
gyöngéd összeköttetésnek.</p>
<p>Hanem a hátuljövő Kolompi úr e tényt parancsoló rendszabálynak
vette, s maga részéről is sietett a hódolatnak ez adóját leróni, s
czuppantott a herczeg kezére egy olyan hangos csókot, hogy minden
addig elmulasztottakat kárpótolt vele.</p>
<p>Ezáltal kész prédául esett Napoleon öcsémnek.</p>
<p>Ez a mint észrevette, hogy tisztelt barátja felkapott a
nyeregbe, sietett őt meg is lovagoltatni, s tovább lépvén, a
doktornak is kezet csókolt.</p>
<p>Ennek csakugyan az lett a következése, hogy Kolompi is, a maga
szokott perplexitásában, utána csinálta a kézcsókot a doktornak
is.</p>
<p>Harmadik volt a prépost, annak aztán a tenyerébe csapott
Napoleon, e szóval: «servus pater!»</p>
<p>Ekkor ébredt csak fel Kolompi, még mindig kezében tartva az
orvos kezét. A két úr meghökkenten bámult egymásra, az egyiknek úgy
tetszett, mintha vissza kellene kérni, a másiknak pedig, mintha
vissza kellene adni az illetéktelenül lerótt kézcsókot.</p>
<p>Utoljára a doktornak volt annyi esze, hogy nem adta vissza.
<span class="pagenum"><a name="Page_42" id=
"Page_42">-42-</a></span></p>
<p>A prépost hangosan felkaczagott. Nem tudta eltitkolni, ha a
nevetés rájött. Megfenyegette ököllel Napoleont, a ki minden helyen
bolondot űz s még úgy tesz, mintha nem tudna róla semmit.</p>
<p>– Nos! Hát mit álmodott ön megint? (Czélzás az álmodott
executióra.) Szólt a prépost a megfenyegetettre.</p>
<p>– A paradicsomról álmodom itt mindig, szent atyám; felelt
Napoleon öcsém kenetteljesen.</p>
<p>– De hisz ön oda be nem jut, tiltakozék az egyház embere. Majd,
hogy még magát Ábrahámot is kifigurázza! Ott az ön számára nem lesz
kvártély.</p>
<p>– Nincsenek nagy igényeim, szent atyám. Ez a tisztelt pártfogóm
itt biztosított már a számomra, ha a mennybe jut, egy ágyhelyecskét
a maga szállásán.</p>
<p>Kolompi barátunkra mutatott.</p>
<p>A «Jerichói Kürt» lovagja alacsony, tömzsi termet, a kin minden
csupa domonstratio.</p>
<p>A kiborotvált áll demonstrálja a loyalis alattvalót, a kipödrött
bajusz a rendületlen hazafit; attilájának antik gombjai a traditiók
hagyományos őrét, egyik inggombja liliom, az a legitimismus
helyreállítása mellett tüntet, másik inggombja egy halálfő, az a
szent Antonius egyesület tagsága mellett tanuskodik, az
óralánczáról lefüggő csilingek egyike Szentgyörgy-pénz, mely a
keresztyén katholikus sportsman jellegével ruház fel, a másik egy
aranytokú íróeszköz, az a szellem lovagját hirdeti; mellénygombjain
szent István koronája, mint az ős alkotmány jelvénye, balkeze kis
ujján czímeres gyürű, aristocraticus tartozandóság igazolványa, sőt
a szolgálattevő személyzet tanúskodása szerint, még a csizmája
talpaira is az országczímer van felvésve. És a mit mond, az is
mindig érzelmeinek és meggyőződéseinek szilárdságát
demonstrálja.</p>
<p>Azonban a prépost nem engedi őt ezúttal szóhoz jutni.</p>
<p>– De hiszen ennek a patronusnak magának is pártfogóra lesz
szüksége, hogy a mennybe bejusson.</p>
<p>– Miért? szólt tüntető megrettenéssel Kolompi úr, <span class=
"pagenum"><a name="Page_43" id="Page_43">-43-</a></span> mint a ki
azt tartaná a legnagyobb csapásnak, a mi rajta megeshetik.</p>
<p>– Azért, mert ujságíró vagy. (Volt oka a tegezésre.) Minden
ujságiró egy héten hatszor vét sorba mind a tíz parancsolat ellen,
elkezdve onnan, hogy «ne csinálj te magadnak xylographiákat!» egész
odáig, «hogy ne kivánd te a te felebarátodnak előfizetőit».</p>
<p>– Akkor bizonyára nem volna rajtunk ég áldása; védé magát és
osztályosait nagylelkűen Kolompi úr.</p>
<p>– No hiszen szép kis ég áldása van rajtatok mondhatom! Csak a
subventio tartja bennetek a szuszt. Nem egy kis jusculumért
jöttél-e most is ide?</p>
<p>A főtisztelendő úr nagyon őszinte volt, mert Kolompi
megjelenését Etelváry herczegi lakában rendesen az ő részéről is
meg szokta bánni egynéhány angyal (a kik a bankjegyekre vannak
rajzolva.) Ezért a keserves czélzás a jusculumra.</p>
<p>– Az idők mostohasága… és az emberi hitetlenség… a közöny…
Mutatott rá a vész indokára a betűk nagymestere.</p>
<p>– Ejh mit, zugolódék az egyháznagy méltó bánattal; ti nem
értetek hozzá. A kinek ujság van a kezében, annak át van adva a
publikum ládájának a kulcsa. Csak ki kell tudni nyitni, van ott
pénz elég. Tizenhét milliom lélek közül ha csak minden ezredik
prænumerál is a lapodra, herczeg vagy s te traktálhatsz minket.
Mért nem tudod őket megfogni? Mi átadtuk neked az egész világot,
mint a czigány a fiának; hogy nem tudsz megélni belőle? Kaptál rá
szabadalmat, hogy vesd ki az adót a népre: tanuld meg a módját,
hogyan kell azt behajtani?</p>
<p>Ezt a módot csakugyan nem tudta Kolompi úr, s ennélfogva nagyon
meg volt akadva, hogy mivel védje magát?</p>
<p>Napoleon öcsém segítségére sietett.</p>
<p>– Én itt árulást sejtek, mondá fontoskodó arczczal. A
kereskedelmi miniszter, mint tudjuk, szabadkőműves. <span class=
"pagenum"><a name="Page_44" id="Page_44">-44-</a></span></p>
<p>– Ah! Ez igaz volna? hebegé bámészkodva Kolompi.</p>
<p>Napoleon öcsém csak a szeme csöndes hunyorításával bizonyított
állítása mellett.</p>
<p>– Még pedig a nagy tanács tagja. Nagymesteri præsumtiv jelölt.
Mikor a walesi herczeg itt járt, a ki valamennyi szabadkőműves
páholyok főmestere, egyszerre odasereglettek hozzá a magyarországi
kőművesek, egész éjjel tanácskoztak vele, s hogy plausibilis ürügye
legyen az értekezletnek, a herczeg százezer fontot hagyott nekik
quasi makaón elnyerni magától, ez volt a titkos subventio.</p>
<p>– Ah, ezt az én lapomban egészen ellenkezően irták le.</p>
<p>– Rászedték önt a ravaszok! A postamesterek, mint rég
constatálva van, mind a szabadkőművesek egyesületéhez tartoznak.
Innen magyarázható már meg, hogy a hitbuzgó lapoknak oly kevés
előfizetőjük van. Mit csinálnak ezek a postamesterek a vidéken? Ha
jön valaki a «Jerichói Kürt»-re előfizetni, lebeszélik róla. Azt
mondják neki, hogy a lap meg fog bukni, a pénz odavész; beírják
erővel más lap előfizetői közé. Ha mégis erőszakosan előfizet,
akkor megszekirozzák: minden második száma a lapjának elmarad. Vagy
kap a «Jerichói Kürt» helyett «Alföldi csimpolyát», tót ujságot,
míg megunja. S ha mindennek daczára mégis oly tömeges a hívek
jelentkezése, hogy az igaz ügyet elnyomni nem lehet, akkor mit
cselekesznek? Azt, a mit dicső druszám ott Párisban praktizál a
szabadelvű lapok irányában. Titkos nyomdában újra nyomják a
«Jerichói Kürtöt», titkos szerkesztőség által meghamisítottan, s e
hamisított lapokat küldik szét titkos expeditio által az
előfizetőknek.</p>
<p>Kolompi úr a herczegre nézett e szavak után, mintha azt akarná
megkérdeni, hogy szabad-e az ő jelenlétében ilyen dolgokat
elhinni?</p>
<p>Hanem a prépost nem kérdezte azt.</p>
<p>A hasára csapott tenyerével, s elkezdett nevetni. <span class=
"pagenum"><a name="Page_45" id="Page_45">-45-</a></span></p>
<p>– Bravo Napoleon! A kalapomat tegye az úr bolonddá, nem engem!
Majd bizony miniszterek, királyi herczegek, s valamennyi kőművesek
összeesküsznek azért, hogy egy magyar lapocskát megbuktassanak!
Megbukik az magától azért, mert élvezhetlen.</p>
<p>E szó elfeledteté Kolompival elébb a herczegre nézni, hogy
engedelmet kérjen a tűzbejövetelre. Ennél a szónál a szerkesztő
elkezd ember lenni.</p>
<p>– Miért volna a «Kürt» élvezhetetlen?</p>
<p>– Azért, mert átabotában van szerkesztve. Beleraknak tücsköt,
bogarat. A szerkesztőt ha megszorítják valamiért, azt feleli, hogy
nem olvasta a lapját. Aztán goromba, nyers, szószátyár!</p>
<p>Súlyos vádak!</p>
<p>De itt van Napoleon öcsém az interventioval.</p>
<p>– Au contraire! Nekem épen az a kifogásom a «Kürt» ellen, hogy
nagyon is szelid, hogy igen kiméletesen bánik ellenfeleivel. Nem
fejt ki elég zélust.</p>
<p>Ez már sok volt! Azon vád által, hogy a lapja goromba, csak
megtisztelve érezte magát Kolompi úr; de az a vádpont, hogy
ellenfeleihez nagyon szelid, minden védelmi eszközeihez nyulni
kényszeríté. Kereszttűzbe jutott. Napoleon öcsém ellen csinált
arczvonalt.</p>
<p>– Én úgy hiszem, szólt, a kötelesség teljesítését érző harczfi
buzgalmával, hogy én a szent ügy elleneseinek mindenkor a
legkiméletlenebbül meg szoktam mondani az igazat.</p>
<p>– Igazat! Mit ér az? Igazat mondjanak a papok, mikor
prédikálnak, igazat mondjanak a rabok, mikor vallatódnak; de igazat
ne mondjon egy ujságíró, a ki előtt egy magas czél lebeg.
Kinyomtatni csupán azt, a mi igaz, annyi, mint gyertyával
világítani meg a holdat. – «Gyanusítsunk!» mondá a nagy Széchenyi.
Hát a derék Albufeda mit mond «De insidiis» czímű könyvében a
456-ik lapon: «ha ellenfeled rossz ember, fogd rá, hogy bűnös;
kétségtelen, hogy vagy elkövette már azt a bűnt, vagy el
<span class="pagenum"><a name="Page_46" id=
"Page_46">-46-</a></span> fogja követni, sőt ha rá fogod a bűnt,
melyet nem is akart elkövetni, miután már rá van fogva, kedvet kap
hozzá.» Ez volna a «Kürt» jelszava, programmja. Így kell elbánni az
igaz ügy elleneivel. Ráfogni. Kitalálni titkos bűneiket. Ha
tagadják, annál gyanusabbak. A hívek nekünk hisznek.</p>
<p>A prépost hahotával kaczagott. A herczeg pedig egy arczvonását
sem mozdítá. A hírcsinálás mestere kétkedve nézett hol a nevető,
hol a komoly arczra, mérlegelve, hogy mi ebben a tréfa, mi a
valóság?</p>
<p>Szerencséjére még egy vendég érkezett: a számtartó.</p>
<p>A derék úr kezeit dörzsölte, mert odakinn hideg volt, s ő a
keztyűt csak a szobában szokta felhúzni, ha hölgyek vannak jelen. E
kézdörzsölést Kolompi úr buzdító biztatásnak vette.</p>
<p>– Jöjjön tekintetes úr, az Isten áldja meg; legyen védelmemre.
Nézze, bántják a «Kürtöt».</p>
<p>Számtartó úr megnyomta az orrahegyét a mutatóujjával s kimondá a
tábori jelszót.</p>
<p>– Éljen a «Jerichói Kürt!» Isten tartsa meg sok esztendőkig!</p>
<p>– Ime, itt van egy hű olvasóm! szólt Kolompi úr, belekapaszkodva
az újérkezett karjába. Minden semestrisben ő az első előfizető a
nagy könyvben.</p>
<p>– Még pedig lelkiismeretes olvasó: a ki elolvassa a hírlapot
egész odáig, hogy: «Nyomtatta Gyurián és Bagó». A «Jerichói Kürt»
igen jó lap! A legjobb lap valamennyi között.</p>
<p>– Hát a többi lapokat is elolvassa a számtartó úr? Kapczáskodék
a prépost.</p>
<p>– Nem! kérem. A pogánylapokból csak az ujdonságokat olvasom, s
onnan mondhatom, hogy a «Kürt» valamennyi fölött áll, mert abban
minden nap találok olyan ujdonságokat és kiváltképen táviratokat,
melyek semmi más lapokban nem észlelhetők.</p>
<p>Kolompi kissé meghőkölt. Ez sok lesz a jóból. Ő tudta,
<span class="pagenum"><a name="Page_47" id=
"Page_47">-47-</a></span> hogy az ujdonságait kilencz más lapból
szokta kiollózni, s a táviratokból a jó publikumnak a tegnapi
sütést válogatja, hogy meg ne ártson. Akármi egyéb magasztalásra
készen volt, csak erre nem.</p>
<p>Pedig a nagy œconomnak nem természete az ironizálás. Ő mindig
egyenesen beszél. Illustratiókkal is szolgál a kétkedőknek.</p>
<p>– No hát nem a «Kürt» hozta legelőször, hogy «Rothschild
megvette Palæstinát s a zsidó nemzetet mind az egész világból oda
fogja összegyüjteni?» – Hát azt, hogy «Bismarcknak három fia – az
egyik Franciscanus, a másik Dominicanus, a harmadik Templarius
baráttá lett.»</p>
<p>– Ah! kiáltá fel elbámulva a szerkesztő, Templarius! (Ez mégis
sok volt.)</p>
<p>– A hogy a következő lapban meg lett adva a felvilágosítás. A
Templariusok rende helyreállíttatott s vagyonaik visszaadattak.</p>
<p>Ezt csakugyan nem olvasta a saját lapjában Kolompi úr.</p>
<p>A prépost arcza már kezdett lilaszínre válni a sok nevetéstől:
Kegyelem! kegyelem! Ne mondjon többet ilyet, mert megszakad bennem
valami.</p>
<p>A derék gazdatiszt pedig egészen komolyan értette, a mit
mondott.</p>
<p>– Ime a legujabb számban is, a mi csak épen most érkezett, egész
csoporttal vannak a meglepő hírek, melyek más lapokban nem
találhatók. «Monacoban kiütött a forradalom.» – «Az ashantik
fenékbe fúrták az angol hajóhadat.» – «Nena Sahib angol peerségre
emeltetett.» – «A három északi nagyhatalom elhatározta a törökök
kiűzetését Európából. Konstantinápoly a pápa leendő székhelye.»</p>
<p>– Per amorem Dei! – ne mondjon többet! könyörgött a kaczagó
főpap; míg Kolompi úr, kezét szája elé téve, bámult és a fejét
rázta.</p>
<p>– Ez mind itt van nyomtatva. Kérem! szólt a számtartó,
<span class="pagenum"><a name="Page_48" id=
"Page_48">-48-</a></span> előhúzva zsebéből a «Jerichói Kürt»-öt.
Tessék. Itt van. De nini! Még több is van itt! A mit még észre sem
vettem. Egy távirat Rómából: «Timót etelvári prépost
excommunikáltatott, oka a veres nadrág.»</p>
<p>– Apátok lelke! szörnyedt fel a főtisztelendő úr, minden
tekintetről elfeledkezve.</p>
<p>– Itt van; mondá a számtartó, eléje tartva a lapot. Nyomtatva
van.</p>
<p>– Az nem lehet! – kiálta felvillanyozottan Kolompi úr. Az nincs
az én lapomban! Ezt a számot én magam revideáltam.</p>
<p>– Pedig íme itt van.</p>
<p>– Hogy történhetik ez?</p>
<p>– Uraim! szólt megnyugtatólag Napoleon öcsém a felháborodott
hívekhez. Mondok egy szót. Van itt egy másik példány is a «Jerichói
Kürt»-ből. Ő herczegsége példánya. Künn fekszik az olvasóteremben,
hasonlítsuk vele össze.</p>
<p>Ez az indítvány praktikusnak látszott; az egész társaságot
izgalomba hozta. – A herczeg arczán szelid mosoly kezdett
feltünni.</p>
<p>– Megengedi kegyelmes uram, – szólt Napoleon, hogy a komornyikot
elküldjem a lapért?</p>
<p>A herczeg helyeslően inte, Napoleon a csengetyűvel jelt
adott.</p>
<p>– Hiszen közülünk is elhozhatná azt valaki az olvasóteremből,
serénykedék Kolompi úr.</p>
<p>– Nincs még az olvasóteremben, sugá fülébe Napoleon öcsém.</p>
<p>– Hát hol van?</p>
<p>– A konyhában odafenn.</p>
<p>– A konyhában?</p>
<p>– Nem mintha főzni tanulnának belőle, de mivel oly illatos
festékkel van a lap nyomtatva, hogy a herczeg egyszer azt mondta
rá: «ennek a lapnak oly szaga van, mint egy új koporsónak,» s azóta
elébb mindig kiterítik a kemenczére száradni. <span class=
"pagenum"><a name="Page_49" id="Page_49">-49-</a></span></p>
<p>De már ezt nem hitte el Kolompi úr. Pedig ez az egy kivételképen
igaz volt. A visszakerült hirlap még azon meleg volt, mint a most
sütött zsemlye.</p>
<p>A herczeg arczvonásain mind jobban erőt vett a mosoly, a mint a
most bekövetkező, hogarthi irónra méltó jelenetet végig nézte. A
megdöbbenés, az elbámulás, az elszörnyedés torzalakító kifejezéseit
e különféle arczokon. A prépost nyitva maradó szájába befulladt a
kaczaj, a számtartó álla leesett, szemöldökei pedig felszaladtak;
Kolompi úr beledugta a fejét az incriminált hirlapba, minden
arczvonását az orra körül iparkodva összegyüjteni; míg Napoleon
öcsém maga igyekezett a legnagyobb rémületet kifejezni, fejét két
válla közé húzva s haját az ég felé borzolva.</p>
<p>– Ez hamisítvány!! Ez utánnyomás!! hangzék fel minden
oldalról.</p>
<p>– Felonia! Stellionatus! Larvatus! szólt szerencsétlenkedve
Kolompi úr.</p>
<p>– Sőt misdemeanour! hajszolta tovább Napoleon öcsém.</p>
<p>– Igenis az! Ime itt van egy utánnyomott lap! Kiálta felragadva
a corpus delictit Kolompi úr. Itt az elvitázhatlan tény! Kegyelmes
herczeg én kötelességemnek tartom az esetet kegyelmességednek, mint
a vármegye kormányzójának feljelenteni.</p>
<p>A számtartó megrántotta az atilláját hátulról s fülébe
sugott.</p>
<p>– Ezt a szolgabirónak kell feljelenteni; az első instantia.</p>
<p>– Igen, uram, Zárkány Napoleon! Én kivánom, hogy szigorú
inquisitió tétessék rögtön ezen mis – izé – angolnevű czudarság
felett.</p>
<p>– In flagranti? In facie loci? Biztatá őt a fődeliquens.</p>
<p>– De talán mégis nem illenék itt a kegyelmessége színe előtt.
Okoskodék Dumka úr szerénykedve.</p>
<p>– A törvény nem ismer személyválogatást, szólt a hivatalos
tekintély szigorú hangján Zárkány Napoleon, s tudta arczával
jelezni, hogy mikor a szolgabiró hivatalosan <span class=
"pagenum"><a name="Page_50" id="Page_50">-50-</a></span> működik,
akkor a főispánja is csak «közönség», vagy «tanú» – czím
nélkül.</p>
<p>S hogy tökéletes legyen az illusió, a herczeg is letette kezéből
a szivart, a mire épen rá akart gyújtani, s a helyett az égő
gyertyákat a komornyikkal az iróasztalra helyeztette, az ott mindig
középütt álló feszület mellé.</p>
<p>Zárkány Napoleon helyet foglalt az iróasztal mellett, s elkezdé
a benevolumot magán a komornyikon, azután került a sor a
számtartóra, majd a publicistára, végül a prépostra. A három
elsőnek a hitet is le kellett tenni. Mindegyiknek el kellett
mondani, hogy híják, hány esztendős, nős-e vagy nőtelen, micsoda
vallású, volt-e már befogva, be van-e himlővel oltva? Azután
következtek a keresztül-kasul vallatások, mely műtét között olyan
furcsa kérdések merültek fel, hogy az embert szinte kivették volna
a sodrából, ha meg nem lett volna felőle győzödve, hogy ezek mind a
nagyon bonyolult bűneset kiderítésével függnek össze s egy
organicus egészszé fognak képződni az ügyes vizsgáló biró kezében.
Napoleon öcsém inquisitori hitele meg volt állapítva az által, hogy
e hallatlan cselszövényt úgyszólván megérezte.</p>
<p>A komornyik reszketett és vallott.</p>
<p>– Mikor szokott fölkelni? – Hát a Babette? – Együtt szokták önök
olvasni az újságot? – Mikor hozza ön el a lapot a postáról? – Mit
keres ön ugyanakkor a kocsisnénál? – Melyik korcsmába tér ön be
útközbe? – Szokta ön a miláreszeket valami papirba takarni, a miket
innen kivisz?</p>
<p>A számtartó izzadt és vallott.</p>
<p>– Mikor volt ön az aradi vásáron? – Milyen hirlapba volt
takargatva az a kalap, melyet ön a divatárusnénál vett? – A
teinsasszonynak vette-e azt a kalapot, vagy másnak? – Kik voltak
azok, a kikkel ön Pestig utazva, a waggonban egy kiterített plaiden
egész éjjel ferblizett?</p>
<p>Következett Kolompi úr.</p>
<p>– Ön a lap szerkesztője? – Meg mer rá esküdni? – <span class=
"pagenum"><a name="Page_51" id="Page_51">-51-</a></span> Hogy híják
a munkatársait? – Szoktak-e azok valamikor valamit más hirlapokból
kiollózni? – Olvassa-e ön néha lapját? – Mely napjain a hétnek? –
Szokott-e osztrigát enni? – Hol? – Miért ott? – Kik jönnek ott
össze? – Emlékezik-e ön arra a dominóra, a ki önnek a mult
hushagyón a Neue Weltben azt súgta: ismerlek? – Mi összefüggése van
ennek a szabadkőmivesek ismertető signaculumaival? Kikkel játszik
ön calabriast? – Nyerni szokott-e vagy veszteni? Hány előfizetője
van, mikor sok van?</p>
<p>Végül jött a prépost; az haragos volt, alig akart deponálni.</p>
<p>El kellett mondania egész életrendjét, szokásait,
tapasztalatait, a mi nem ment minden makacskodás nélkül.</p>
<p>Azután következett a szembesítés.</p>
<p>– Komornyik! ismeri ön ezt az urat? – Szokott adni önnek
borravalót, mikor elmegy? – Mi oka lehet, hogy nem ád? – Kolompi
úr! – Mi czélból érkezett ön e kastélyba? – Honnan ismeri ön a
jelenlevőket? – Tisztelendő úr, ismeri ön ezt a két urat?</p>
<p>Végre kiderült, hogy együtt és külön-külön ismerik és kivétel
nélkül jeles és feddhetlen egyénekül ismerik egymást a tanúk, mely
előzmények után az is constatálva lett a tanuvallomások által, hogy
Dumka úrnak a «Jerichói Kürt»-jében egészen más tudósítások
foglaltatnak, mint a melyek a herczeg és a prépost példányaiban
feltalálhatók.</p>
<p>Az egész benevolum alatt a herczeg tekintete egyre derültebb
lett; néha eltakarta zsebkendőjével arczát. Doktor Barbo nyugodt
lélekkel csomagolta össze gyógyszereit, a mik fölöslegesekké
váltak.</p>
<p>Mikor aztán az egész benevolum be volt fejezve: a tanúk mind
aláirták a jegyzőkönyvet. Megvan.</p>
<p>Már most tessék a jegyzőkönyvet hitelesíteni, szorgalmazá
Napoleon öcsémet Kolompi úr.</p>
<p>– Én-e?</p>
<p>– Igen hát! mint vizsgálattevő szolgabiró. <span class=
"pagenum"><a name="Page_52" id="Page_52">-52-</a></span></p>
<p>– Az ám. De én már nem vagyok szolgabiró. Még tegnap beadtam a
lemondásomat ő kegyelmességének.</p>
<p>– Hát akkor miért vallatott az úr itt bennünket? Förmedtek rá
egyszerre hárman is.</p>
<p>– Önök maguk kivánták s tőlem nem kérdezték, hogy mi vagyok?</p>
<p>– Szörnyüség! sopánkodék a számtartó; még meg is esküdtetett s
kivallatta velem, hogy volt a szalmakalap!</p>
<p>– Tőlem meg az előfizetők számát is kivette, a mit sohsem tudott
meg tőlem senki.</p>
<p>– S még kikérdezett, hogy egyedül ebédelek-e, mikor magam
vagyok! veté szemére az egyháznagy.</p>
<p>– Én már azt hittem, hogy akasztani visznek; jajveszékelt a
komornyik.</p>
<p>A herczeg pedig nevetett. Ritka jótétemény volt rá nézve az. Egy
neme a gyógyulásnak. Olyan volt, mintha egy halott elevenülne meg,
mintha egy márványszobor venné fel élő mintája eleven
kifejezéseit.</p>
<p>– De én viszem a dolgot a miniszterium elé. A nyilvánosság
foruma elé adom. Interpellálom a kormányt. – Tüzeskedék Kolompi úr,
hatalmába kerítve a jegyzőkönyvet.</p>
<p>A herczeg inte komornyikjának, hogy csillapítsa le a
felháborodott tengert, nem olajjal, hanem pálinkával, ki aztán
sorba kinálta az uraságokat, a chartreuse zöld-arany nedvével.</p>
<p>A szesztől még nagyobb bátorságot kapott Kolompi úr. Ivott,
kalácsot evett és interpellált.</p>
<p>– Majd én jövök most Napoleon urat kivallatni!</p>
<p>De a herczeg félbeszakítá e vállalatát. A nevetés elmult
arczáról. Nagyot sóhajtott: szíve könnyebbülten vert utána.</p>
<p>– Kolompi úr! mondá, jöjjön be velem kabinetembe.</p>
<p>Kolompi úr e szóra békét hagyott Napoleonnak, chartreusenek és
kalácsszeletkéknek s követte a herczeget kabinetjébe, melynek
ajtaja bezárult mögöttük. <span class="pagenum"><a name="Page_53"
id="Page_53">-53-</a></span></p>
<p>A künnmaradtaknak Napoleon öcsém néhány szóval röviden elmondta
a meghamisított lapok történetét, hogy nyomatnak a dancsvári
posta-casinóban Dumka úr példányaiba extra-táviritokat. Dumka úr
maga nevetett rajta legjobban. Elismerte, hogy erősen megtréfálták.
Napoleon öcsém viszont szavát adta neki, hogy a tréfát nem fogják
tovább űzni s ezentúl Dumka úr a «Jerichói Kürt» sajtóterményeit
egész természetes savanyúságukban fogja élvezhetni minden
szőlőczukor és spiritusz hozzákeverése nélkül. S ezzel szent lett a
béke. Falun nem szoktak az emberek a tréfáért sokáig haragudni.</p>
<p>Nem sokára visszatért Kolompi úr is a herczeg kabinetjéből
egyedül. Nagyon komoly és fontos arczot igyekezett csinálni. Kezet
szorított Napoleon őcsémmel. Azt mondta neki, hogy mégis
meggondolta a dolgot. Nem fogja az utánnyomatot hivatalosan
üldöztetni, sem egyéb lármát ütni belőle. A dologba könnyen magas
állású személyek is belekeveredhetnének; ha nagyon firtatnák a
mozdító erők kútfejét, még internationalis kérdéssé fajulhatna el e
sérelem; lehet, hogy maga a walesi herczeg is compromittálva lenne
általa, s az mégis az angol trónörökös, s Anglia ez idő szerint
barátságos nagyhatalom; loyalis embernek magánsérelmeit alá kell
rendelni magasabb állami tekinteteknek; azért kéri is a jelenlevő
urakat, hogy tartsák e kényes természetű felfedezést titokban.</p>
<p>Azok meg majd a fejük tetején ugrottak ki az elfojtott
nevetésvágy miatt.</p>
<p>Napoleon öcsém aztán csak azért se mondta el neki, a mit már
azok tudtak. A többieknek sem esett meg rajta a szive. Az már a
rurális gyönyörűségek közé tartozik: lóvá tenni az ujságirót.</p>
<p>Kolompi urnak pedig hát igen nemes intentiói voltak Napoleon
öcsém irányában. Karjába ölté karját s félrevonta magával az
ablakhoz.</p>
<p>– Ön tehát elhagyja a megyei pályát? kezdé a belekötést; nem is
az ön tehetségeihez való az. Önnek a magasabb <span class=
"pagenum"><a name="Page_54" id="Page_54">-54-</a></span> politikai
küzdtért kell választania; ott az ön carriereje.</p>
<p>– Igaz a! szólt Napoleon öcsém felsóhajtva. Csak akadnék olyan
mesterre, a kinél az inasesztendőt kitöltsem.</p>
<p>Kolompi megszorítá a karját s protektori hunyorítással sugá:</p>
<p>– Itt vagyok én. Rég szándékom új fiatal tehetségekkel
felfrissíteni a lapomat.</p>
<p>– Igazán? szólt Napoleon gyermeteg örvendezéssel. Befogadna a
műhelyébe úgy holmit tenni-venni? Aztán nem vernek meg, ha sok
papirost elrontok? Mi lesz a kötelességem? Nekem kell-e a
sajtóhibákat bele csinálni a lapba? Csak arra kérem, hogy a kis
gyereket ne ringattassa velem, mert azt nem szeretem.</p>
<p>Kolompi úr aztán megnyugtatta; először is: kis gyerek nincs a
háznál, azután meg nem physicai működés végett hanem szép tolláért
akarja őt megnyerni.</p>
<p>– Az igaz, hogy nagyon szép toll; szólt önelégülten Napoleon
öcsém. Magam lőttem azt a darút a töbörcsöki pusztán.</p>
<p>Kolompi úr sietett felvilágosítani, hogy nem a kalapja mellé
dugott tollról van szó, hanem az irótolláról: melyre Napoleon öcsém
ismét becsületes őszinteséggel bevallá, hogy biz az ő irótolla
olyan csunyát fog, mint a macskakaparás; de e scrupulusa nagy
rögtön el lett enyésztetve Kolompi úrnak azon felfedezése által,
hogy valamennyi híres publicistának mind fertelmes calligraphiája
van. Végre észrevette Kolompi úr a mókázást: akkor hátbavágta
Napoleont s azt mondta neki, hogy beszéljen vele komolyan. Ő mint
vezérczikkiró főmunkatárst akarja őt lapjához szerződtetni,
egyenesen azon kifejtett nézetek miatt, a miket az imént
közrebocsátott. A ki annyira érti in theoria, hogy mint kell az
ellenséggel elbánni, annak in praxi még jobban kell érteni.</p>
<p>Erre aztán Napoleon öcsém egyszerre igen komoly arczot öltött és
kezet adott rá. <span class="pagenum"><a name="Page_55" id=
"Page_55">-55-</a></span></p>
<p>– Ha az igaz ügyért kell küzdeni, akkor szivesen felajánlom
szerény tehetségeimet.</p>
<p>Ez már okos beszéd s beillik egy kezdő képviselőjelölt
programmjába.</p>
<p>– Aztán illő díjazás is jár vele: a «Jerichói Kürt» havonkint
kétszáz forintot fizet.</p>
<p>– Ah, az nagyon sok lesz! szabadkozék Napoleon öcsém. Hisz annyi
fizetése egy alispánnak sincs. Ha azt megtudják, minden szolgabiró
ott hagyja a hivatalát, elmegy ujságirónak, s időjártával annyi
lesz a lapszerkesztő Budapesten, mint Nagyváradon a gubás.</p>
<p>Kolompi úr sietett őt megnyugtatni, biztosítva a felől, hogy van
gondoskodva róla, hogy a fák bele ne nőjenek az égbe, s magában
megbirálta ezt az együgyű falusi talentumot, a ki elég naiv, ki nem
találni, hogy a számára felajánlott havidíj a herczeg grácziájából
kerül; ki mind kettőjük patrónusa, de ki jót tenni csak kerülő úton
szokott, álczázva, idegen kéz által. Pedig bizony Napoleon öcsém
azt is kitalálta már, hogy ez a havi kétszáz forint a herczegnek
alighanem ötszázba kerül; mert Kolompi úrnak csak le kell belőle
destillálni a maga provisióját.</p>
<p>– Áll az alku!</p>
<p>Kolompi úr aztán sietett a jelenlevőknek egyenkint bizalmasan
elmondani, hogy milyen jó acquisitiót csinált. Viszi Napoleont
magával. Most kell már majd a «Jerichói Kürtöt» megnézni!</p>
<p>Az ifjú Zárkány pedig azt sugta az orvosnak:</p>
<p>– A herczeg tehát azt akarja, hogy menjek el innen.</p>
<p>– Mert az önre nézve jobb lesz. (Az orvos, ha olyan emberre
akadt, a kit szeretett, Demosthenes volt, tudott beszélni.) Rá
nézve pedig rosszabb. Ön mindig földerítette. De a herczegben nincs
semmi önzés.</p>
<p>– Majd gondoskodom a mulattatásáról ezentúl a «Jerichói Kürt»
utján.</p>
<p>– Ah – a legunalmasabb lap a világon! <span class=
"pagenum"><a name="Page_56" id="Page_56">-56-</a></span></p>
<p>– Majd mulatságos lesz az, csak egyszer én kapjam a hónom alá a
dudáját.</p>
<p>A befejezés nem váratott magára, mely minden családi vígjátéknak
a végét képezi, t. i. az ebédre meghivó szózat. A herczeg előjött
kabinetjéből, karján vezette Rafaelát, ki mindig maga szokta atyját
az asztalhoz meghívni. Az urak sorfalat képezve üdvözlék a közöttük
ellebegő tündéri jelenséget, ki a viszonzás alatt egy észrevevő
pillantást vesztegetett el Napoleon öcsémre. Az urak rangfokozat
szerint követték őket az étterembe, hová a tulsó lakosztályból
madame Corysande és Livia kisasszony is megjelentek. Az asztalnál
mindenki megtalálta a saját nevét a terítéken, tudta hova üljön. Az
asztalfőt Rafaela herczegnő foglalá el, jobbján ült a prépost,
balján a herczeg; áttellenben az asztal végén Napoleon a két házi
hölgy között.</p>
<p>– Az urak olyan sokat nevettek ma, szólt Rafaela szomszédjához.
Felhallatszott hozzám az emeletbe.</p>
<p>– S ő kegyelmessége is osztotta a jó kedvet; mondá az orvos.</p>
<p>– Oh az Isten áldja meg, a ki őt felderítette, szólt Rafaela,
gyöngéd kézzel simítva meg atyja homlokát, mintha azt akarná, hogy
soha se legyenek azon e búskomor ránczok.</p>
<p>– De ne áldja meg! sietett ellenvetni páter Timót. Mert a mi
rovásunkra történt. Mindnyájunkból komédiát csinált megint, még
belőlem is!</p>
<p>– Kicsoda?</p>
<p>– Hát ki más, mint ő keme ott ni! Az én antipodesem.</p>
<p>Napoleon szembeszállt a váddal.</p>
<p>– Miért ellenlábas páter Timót?</p>
<p>– Azért, mert ön mindig hazudik, én pedig mindig igazat
mondok.</p>
<p>– A mi bizony nagy virtus, mikor az embert az ornatus megvédi az
igazmondás minden kellemetlen következményeitől. <span class=
"pagenum"><a name="Page_57" id="Page_57">-57-</a></span></p>
<p>– Ecce! szólt a prépost felserkenten: ez igaz volt. Lám, nekem
tud igazat mondani.</p>
<p>– Mert ön is igazat mond nekem.</p>
<p>– Holott ezer embernek sorba tud hazudni.</p>
<p>– Mert ezer ember is sorba teszi azt velem.</p>
<p>– Tehát a ki önhöz igazlelkü, ahhoz ön is tud hű és igaz
lenni?</p>
<p>– Bizonyosan.</p>
<p>– Mindenkihez? Utriusque sexus?</p>
<p>– Ad internecionem! – Bizonyítson mellettem, drága jó madame
Corysande!</p>
<p>Mme Corysande olyan jó volt, hogy azt mondta rá: «igen!» A min
aztán a prépost nagyon nevetett, madame Corysande pedig
elpirult.</p>
<p>Rafaela pedig fogta a kis arany sóhintőt az étszerei
zsámolyáról, annak a hegyes nyelével felírta e szókat a menulap
tiszta oldalára: «utriusque sexus» – «ad internecionem». E szavakat
majd ők Liviával, egy szótár meg egy nyelvtan segélyével ki fogják
hieroglyphozni s megtudják belőle, hogy az első azt teszi, hogy
«mindkét nembeliekhez», a másik pedig azt, hogy «halálnak
haláláig!»</p>
<p>Napoleon öcsémnek a figyelme az egész ebéd alatt teljes
mértékben madame Corysandenak volt szentelve. Őt igyekezett
mulattatni. Baloldali szomszédnéját, Livia kisasszonyt alig
tüntette ki egyébbel, mint hogy a poharát obligat udvariassággal
néha-néha megtölté.</p>
<p>Ebéd után a társaság átvonult a társalgó terembe. Rafaela
herczegnő ismét atyja karján, Napoleon öcsém madame Corysandeot
vezette.</p>
<p>A társalgó terembe érve azonban, egyszerre szemközt találta
magát Rafaelával. A herczegnő kereste őt.</p>
<p>Rafaela, két kezét egymásra téve, megállt Napoleon előtt s azt
kérdezé tőle:</p>
<p>– Ön szolgabiró?</p>
<p>– Nem többé herczegnő; már leköszöntem.</p>
<p>S miért tette azt? <span class="pagenum"><a name="Page_58" id=
"Page_58">-58-</a></span></p>
<p>– Diplomatiai cselfogásból. Megelőztem vele, hogy a közgyülés
letegyen.</p>
<p>– S mit fog ön most kezdeni?</p>
<p>– Beállok valami uriházhoz lengyelnek.</p>
<p>– Mi az?</p>
<p>– Az egy fölöttébb szükséges ember egy magyar háztartásnál, a ki
a házi urral együtt vadászik, az asszonyságot mulattatja, a jó
boroknak becsületére válik, pótolja a családban a tékozló fiú
helyét, este a whistpartiet kiegészíti, nappal siratja a hazát, a
becsületért megverekszik, beszél francziául, úgy hogy csak maga
érti, s nem haragszik érte, ha az ismeretlenek grófnak
czimezik.</p>
<p>A herczegnő e tréfás őngúnyt e szemrehányással feddé meg:</p>
<p>– Önt Napoleonnak hívják, nemde?</p>
<p>– Nem egészen. Én csak Leonnak írom magamat.</p>
<p>– S miért?</p>
<p>– Hogy megmutassam, mily méltó utódja vagyok apámnak? Nekem nem
maradt más örökségem, mint egy nagy keresztnevem. Én még annak is
el tudtam költeni a felét.</p>
<p>– Ah, az nem szép öntől, hogy atyjáról tiszteletlenül szól!</p>
<p>– Kiszámított ravaszkodásból teszem. Mivelhogy a Sion hegyén
ránk octroyált tíz parancsolat hosszú életet igér azoknak, a kik
atyjukat tisztelik.</p>
<p>– Még életunalom is! Tudja ön, hogy az férfihoz nem illik. A
kinek annyi módja van magát ujjáteremteni, utat törni minden új
világba. Nem választott ön életpályát?</p>
<p>– De igen: szeretnék – úgy – főispán lenni, vagy nagykövet, vagy
miniszter.</p>
<p>A milyen komoly arczczal ezt Leon elmondta, (kit már ezentúl mi
is így fogunk nevezni) olyan komolyan fogta fel azt Rafaela.</p>
<p>– Ez igen szép czél. De a végett, hogy a magasra eljusson, elébb
alant kell kezdeni.</p>
<p>– Úgy hiszem, elég alant kezdtem; de ha tanácsolja a herczegnő,
még lejebb is megyek. <span class="pagenum"><a name="Page_59" id=
"Page_59">-59-</a></span></p>
<p>– Először hírt s nevet kell szerezni.</p>
<p>– Az már van. El vagyok ismerve a leghíresebb cotillonvezérnek a
vármegyében. Nagy celebritas vagyok: ha muzsikálnak, az a kár, hogy
nem muzsikálnak mindig.</p>
<p>– Az sem fölösleges érdem. De ön rajzolni is tud. Erről is
hallottam.</p>
<p>– Oh akkor bizonyosan áldott apám görögdinnyéiről hallott a
herczegnő. Mikor jogász koromban szünidők alatt hazavetődtem,
feledhetlen ősöm, hogy ne törjem mindig rosszban a fejemet,
szüntelen azon törekedett, hogy nemesebb szenvedélyeket tápláljon
bennem, hajtott rajzolni, kertészkedni. Ő maga az úrban boldogult,
világhirű görögdinnye termesztő volt. Én aztán, hogy mindkét
szenvedélyt egyesítsem, délutánonkint kimentem a kertbe, s a szép
síma görögdinnyéit mind tele karczoltam czifra torzképekkel. Mikor
aztán a dinnyék nőni kezdtek, áldott emlékű életadóm rémülve látja
maga előtt Cham és Nadar egész albumát a dinnyehéjon megelevenülni.
Egyet sem engedett a meggyalázott dinnyék közül asztalára
felvitetni; hanem beküldte szekérszámra a városba. Ott meg kapott
rajta a közönség, agióval vették a czifra dinnyét. Erről lettem
hirhedtté, herczegnő.</p>
<p>– Nem csupán erről, szólt Rafaela, ki el sem mosolyodott Leon
adomáján. Vannak, a kik emlékeznek az illustrált folyamodásra, mely
a főkorlátnokságnál oly nagy hatást tudott eszközölni.</p>
<p>– Ez a vétkem még nem jő beszámítás alá herczegnő; kiskorú
voltam, mikor azt elkövettem.</p>
<p>– Én, ha férfi volnék s erős tehetségem volna hozzá, festő
lennék. A festő a legfüggetlenebb úr a földön.</p>
<p>– Igaz, herczegnő; hanem a leghíresebb festő sem más, mint
csupán festő. Abból nem lesz miniszter. Iróból még lett néha
miniszter, szinészből is, sőt nyomdászból és szabóból köztársasági
elnök is, de festőből soha még eddig.<a name="FNanchor_1" id=
"FNanchor_1"></a><a href="#Footnote_1" class="fnanchor">1)</a>
<span class="pagenum"><a name="Page_60" id=
"Page_60">-60-</a></span></p>
<p>– Hát mért nem lesz ön iró, szinész, nyomdász, vagy szabó?</p>
<p>– A két utóbbi qualificatio csak Amerikára szól. Szinész nem
lehetek a termetemnél fogva. Hisz a suffiták mindig eltakarnák a
fejemet, s az arczjátékomat csak a zsinórpadon élvezhetnék.</p>
<p>– Az nem igaz, ön nem magasabb nálamnál többel, mint két
újjnyival.</p>
<p>Valóban, a mint így szemközt álltak, önkénytelen eszébe jutott a
rájuk nézőnek, hogy ez a két alak nehezen talál a világban ilyen
magához illő más párt. Leonnak most már emelten kellett tartania a
fejét, hogy szembenézhessen azzal, a kivel beszél.</p>
<p>– Marad az iró. Nos?</p>
<p>– Megvallok mindent, herczegnő. A bűnbánó vallomás fele útja a
megjavulásnak. Én épen azon merényleten töprenkedem, hogy eladjam a
lelkemet.</p>
<p>– A lelkét? Kinek?</p>
<p>– Egy igazhitű keresztyén rabszolgatartónak, a «Jerichói Kürt»
érdemdús szerkesztőjének, a ki azt igéri, hogy felváltja a
Napoleonomat Péterfillérekre.</p>
<p>– No, és ön gondolkozik rajta, hogy elfogadja-e?</p>
<p>– Nagyon meggondolom. Herczegnő, én ismerem mindenféle módját a
pénzkeresésnek, mely a törvény által nincsen üldözve: eltagadni az
adóköteles tárgyat a financz elől; elnyerni kártyán a jó barát
pénzét; eladni gavallérosan a vak lovat épszemű helyett; felvenni a
diurnumot s nem dolgozni érte semmit, de mindezek között legádázabb
vállalatnak tartom azt, hogy egy ember előálljon s azt mondja ezer
embernek: «nekem most jutott eszembe valami, a mit én leirok; ti
pedig ezeren fizessetek nekem azért, hogy ezt elhagyom nektek
olvasni». Hiszen igaz, hogy mindig szerettem elbolondítani, a kivel
tehettem, de annak mindig én adtam meg az árát; nem tudom, hogyan
szokom meg, hogy az a jó becsületes nép, a kinek publicum a neve,
ezentúl nekem fizessen azért, hogy őt mindennap elámítom.
<span class="pagenum"><a name="Page_61" id=
"Page_61">-61-</a></span></p>
<p>– De hát tegye ön az ellenkezőt. Mondjon igazat. Nézze az érem
tulsó felét. A ki egy nagy eszméért küzd, az nem ámítja, hanem
vezeti a népet s ez nemes, magasztos hivatás.</p>
<p>– Leteszem a paizsomat, herczegnő s nem védem magam, ez valóban
úgy van. De épen azt nem tudom, hogy van-e bennem elég erő e nagy
hivatáshoz? Számíthatok-e magamra, hogy megközelíthetek egy czélt,
a melyhez háttal fordulva indulok el?</p>
<p>– Hisz a föld gömbölyű. Ha valaki folyvást nyugatnak tart,
egyszer bizonyosan el jut keletre.</p>
<p>– Tökéletesen igaz, herczegnő, de épen az a kérdés, hogy a
hosszú úthoz lesz-e bennem elég kitartás?</p>
<p>– No és ki fog önnek e kérdésre megfelelni?</p>
<p>– Majd tanácsot tartok elébb a védszentemmel.</p>
<p>– Védszentjével? Gondolja meg ön, hogy én vallásos vagyok, s ha
e szóval tréfát űz ön, úgy kettőt sért meg: a szentet és engem.</p>
<p>– S inkább minden szenteket, mint önt, herczegnő. De Isten
őrizze ajkaimat attól, hogy e szóval tréfáljak. Van egy védszentem,
a kit annyira tisztelek, hogy még imádkozni sem merek hozzá, még
invocálni sem merem. Könyörgetlenül száll le hozzám, mikor kétségek
között vagyok. Látogatása nem álom, hanem «jelenés.» Buzdít, vagy
lebeszél, vigasztal vagy megfedd, s a mit tanácsol, azt követem
vakbuzgón. Isten engem!</p>
<p>E szavak alatt a herczegnő érezé, minő hatása van a földi
halandók szemei sugárzatának a mennybeli angyalokra, ha szemeikbe
néznek.</p>
<p>– Mi a szent neve? kérdé a herczegnő, a varázs alatt.</p>
<p>Most lesüté a szemét Leon, s nem nézett Rafaela szemébe
többé.</p>
<p>Aztán halkan mondá:</p>
<p>– Az egy nőnév.</p>
<p>Rafaela jónak látta végét szakítani a beszélgetésnek.</p>
<p>Az a diadala már meg volt, hogy a sarkasmusokkal <span class=
"pagenum"><a name="Page_62" id="Page_62">-62-</a></span> vértezett
embert kényszeríté pánczélját letenni s az érzés selyemköntösében
jelenni meg a küzdtéren. De azt még nem tudta, hogy
megsebesítette-e őt?</p>
<p>«Az egy nőnév?»</p>
<p>Tehát van egy nőnév, mely egy férfira nézve oly kimondhatatlan,
mint a hithű mozaita előtt az «Úr»-nak neve.</p>
<p>Ez nem kérkedés, ez meghódolás.</p>
<p>Rafaela attól tartott, hogy nem fogja magának megtilthatni, hogy
álmában meg ne jelenjen Napoleon előtt, a hogy e mondta,
könyörgetlenül és tanácsát el ne mondja neki.</p>
<p>Büszkesége talált ki valamit az ellen.</p>
<p>– Madame Corysande, nekünk még ma utaznunk kell; figyelmezteté
társalkodónőjét.</p>
<p>– Én készen vagyok.</p>
<p>Napoleon megcsókolá madame Corysande kezét.</p>
<p>– Kérem, madame Corysande, adja át e kézcsókomat a herczegnő
anyjának s mondja meg neki, hogy ez bucsuzó tisztelgésem. Holnap
eltünök e vidékről.</p>
<p>– Hová megy ön?</p>
<p>– Vagy előre: Európát elfoglalni, vagy vissza: Szent Ilona
szigetére.</p>
<p>– Honnan tudja ön, hogy mi anyámhoz készülünk? Kérdé tőle
hidegen a herczegnő.</p>
<p>– Az indulás késői órájáról.</p>
<p>A herczegnő sietett bucsut venni a társaságtól. Atyjának
megcsókolta a kezét és arczát s valamit súgott a fülébe. Azután a
másik két nővel eltávozott.</p>
<p>Tartott tőle, hogy ez az ember minden gondolatját kitalálja; még
tán arra is rájön, hogy ő most azért rándul át anyjához, mert ott
egész éjjel nem feküsznek le, s így meglesz óva attól, hogy vele
álmában, büszkeségének ellenére, találkozzék. Az hadd álmodjék ő
róla; de az álom viszonozva ne legyen.</p>
<p>Aztán arra gondolt, hogy ez az ember mindenesetre meg van már
sebesítve. Az a kérdés, hogy hová fog futni <span class=
"pagenum"><a name="Page_63" id="Page_63">-63-</a></span> sebével?
Ha ki a világba, úgy az ösztönül fog szolgálni neki, hogy magasra
törekedjék: egyik fényes polczot a másik után elfoglalja;
lángészszel, szorgalommal a mindennapi emberek feje fölé
emelkedjék, visszaszerezze a mit ősei elvesztettek; láthatóvá tegye
magát, s ez jó lesz rá nézve. Ha pedig vissza fog futni sebével az
erdőbe: hát jól van, ott majd elzüllik, elpusztul s meg lesz rajta
boszulva az a sok gonosztett, a mit ő követett el másokon.</p>
<p>Negyedóra mulva utban volt a hintó a két hölgygyel Etelvár
felé.</p>
<h3>A MIT EGY NŐ BESZÉL EGY LEÁNYNAK.</h3>
<p>– Ah, a kedves madame Corysande! Comme elle est charmante!
Milyen régen kivántam önt már látni. Önt mindenki magasztalja
előttem. Szép tudományú hölgy. Vous étes mariée? Jamais? Annál
jobb. Csakhogy elhoztad őtet hozzám te «arany fáczán». Az Isten
áldjon meg, hová nősz még? fel az égbe? Hajolj le egy kicsit, hogy
megcsókolhassalak! Bohó! Most meg letérdel. Térden is majdnem oly
magas, mint én. No jól van. Elmehetsz. Veled nincs mit beszélnem.
Te nem hallgatsz oda. Eredj zongorázni. Jó volt a zongorát
feltalálni azoknak a számára, a kik nem szeretik a gondolatokat.
Eredj, verd agyon az eszméidet a billentyűkön. Eredj. Eleget
megbámultalak. Majd ha ebédelni akarunk, hivatlak. Itt marad a
kedves madame Corysande. Nos, hogy tetszik önnek ez az ócska
kastély? Ugy-e milyen mesebeli vár? A négy donjonnal a négy
szögleten, a falai mind végig befuttatva repkénynyel. Nem lepte önt
meg, hogy az ablakok mind nyitvák, most szellőztetik a szobákat? A
cselédek az udvaron a szőnyegeket most porolják. Nálunk most van
reggel. Mikor ott a hársfák közül a lemenő nap ide veti sugarait.
Ön bizonyosan megteszi a maga jegyzeteit, kedves madame Corysande.
Ön okos, figyelmező hölgy. Nálunk <span class="pagenum"><a name=
"Page_64" id="Page_64">-64-</a></span> este kelnek s reggel
feküsznek. Ez így van jól. Az éjszakai élet jobb, mint a nappali.
Télen úgy sem nagy a külömbség. Akkor az ember nappal sem lát mást,
mint egy alvó természetet. De nyáron nappal a hőség kiállhatatlan,
az ember izzad, egyik kezével mindig a napernyőt kell tartania,
csak naplement után lehet szabadon lélekzeni. Ha egész nap szél fú,
pedig nálunk mindennap fú, éjjelre lecsendesül. Nappal tele van
légygyel minden szoba; éjjel azok is alusznak. Nappal az ember az
egész világot megkapja ráadásul az ébrenléthez. Minden ember jön,
megy, kiabál körülöttünk, a kire semmi szükségünk nincsen, a ki
csak alkalmatlankodik; éjjel nincs körülöttünk más társaság, csak a
mit magunk válogattunk össze: a többi lefeküdt. Nappal az ember az
egész láthatárt körül látja, s arról, a mit lát, százféle gondolat
tódul kedélyére; olyan gondolat, a mivel nem örömest foglalkozik;
éjjel pedig csak azt látjuk meg, a mit szándékosan meg akarunk
lámpánkkal világítani. Aztán meg fordítva: a ki éjjel alszik, az
mintha el volna temetve. Nem elég, hogy nem lát: még sötétség is
van körülötte. Mikor e sötétségben az ember fölébred, olyan
nyomasztó azt tudni, hogy most az egész világ alszik. Számlálni az
ébrenlét alatt az óraütéseket s elborzadni annál a gondolatnál,
hogy most éjfél az idő! Gondolkodni az ismerősről és az
ismeretlenről. Eszébe jutnak az embernek a rémmesék és Pitaval
bűntörténetei. Azoknak az ideje van most. S nem találni meg az
elveszett álmot többé a nyugtalan szívdobogástól. Míg nappal az
alvásnál oly megnyugtató érzés, hogy most az egész világ ébren van;
zsibong, munkál, örül, s ha üt az óra (az én hálószobámban öt
ismétlő óra van, mindegyik három perczczel elébbre igazítva; úgy,
hogy minden óranegyedet ötször hallok elkondulni) akkor a tizenkét
óraütéssel is, ha fölébredünk, az jut eszünkbe: most ül le jól
megszolgált ebédéhez az emberiség munkás része; most áldják milliók
az Istent, ki asztalukat megáldotta; s valahányszor álmunk
félbeszakad, mindig megtaláljuk annak <span class=
"pagenum"><a name="Page_65" id="Page_65">-65-</a></span>
folytatását az ablaktáblák hasadékain beszűrődő napvilág vékony
sugarainál. Ön meg fogná ezt az életet szeretni madame Corysande,
ha gyakran eljönne hozzám. Én kérem, hogy gyakran jöjjön el hozzám.
Itt is marasztalnám, de tudom, hogy nagy szüksége van önre ennek a
nagy gyereknek. Valóságos nagy gyerek! Ez az arany fáczán. Olyan
túlhalmozott minden szépségekkel, mint egy arany fáczán és épen
olyan semmi egyébre nem való, mint ránézni. Ennek az arcza még
hetven esztendős korában is olyan lesz, mint most. Ilyen semmit se
kifejező szépség. Akarja ön látni, milyen voltam én az ő korában?
Jöjjön velem, megmutatom az arczképemet. Barabás festette
tizennyolcz éves koromban. Semmit sem szépített rajta: még a
termetet egy kissé vaskosabbra vette. Műértők azt mondják, hogy ez
csak látszat, a fehér öltöny a festményeken a derekat vastagabbnak
tünteti fel. No nézzen ön ide. Ugy-e mennyire nem hasonlít a
mostanihoz? Ne mondjon semmi bókot. Én jobban megvénültem mint
koromhoz illik. S ennek tudom az okait. Sok physicai szenvedést
álltam ki. Egy gyermeket szültem és szoptattam. Egy másikat
elvesztettem. Az rettentő szenvedés egy nőre nézve. Avez vous des
enfants? Ah, ah, pardon. Hisz ön nincs férjnél. Elszóltam magamat.
Bocsánat, oly feledékeny vagyok. De az arczvonások elváltozásának
egyéb okai is vannak. Az arcznak minden izomszálaga egy-egy
különnemű indulat behatására jön önkénytelenül mozgásba, s ez
fejezi ki az érzelmet. A kiknek arcza nagyon fogékony az
indulat-kifejezésekre, s érzésein nem tud uralkodni, annak arczán
időjártával egészen megosztoznak a szolgálattevő izomszálagok, s
megannyi jellemző kigyóvonalt örökítenek meg rajta. Jöjjön csak,
kedves madame Corysande, ide a tükör elé: hadd mutatom meg önnek,
hogy lesz a fiatal arczból az indulatok befolyása által vén arcz.
Nézze ön, itt a homlokán, ha erősen figyel valamire, s homlokizmait
felvonja, támad három parallel fekmentes kigyóvonal. Ha haragot
fejez ki, három függélyes vonal fut alá. Ezeket mind diagonálban
<span class="pagenum"><a name="Page_66" id=
"Page_66">-66-</a></span> érinti az a ráncz, mely a félszemöld
integető felhuzásától ered. A jókedvű nevetés, s még inkább a
kritizáló hunyorgatás támasztja a szemszögletből kiinduló négy
legyezőforma redőt. A gúny támasztja ezt a hármas karéjt az
orrczimpák fölött, s a kínszenvedés ezt az állkapocsszeglettől az
ajkszegletig húzódó redőt, a duzzogás a felső ajk fölött képezi ki
az összetörekvő redőcskéket, míg a tetszelgés mély bevágásokat
támaszt az ajkszegletek körül. A fitymálás kifejezése az egyik
arczgödröcskét alakítja át mély árokká s azzal egyúttal fél képűvé
teszi az arczot, míg a sok sírás concentricus ívekkel fogja körül
az áll környékét, végre a gőg megkettőzteti a tokát. Lássa: ez az
én arczomon mind meg van. Mind láttam őket támadni, kifejleni;
magam is siettem az öregbítésükhöz, az által, hogy indulataimon nem
tudtam uralkodni. Ezért mondta azt a párisi híres művész, kivel le
akartam magamat arczképeztetni, hogy lehetetlen az arczomat
eltalálni, mert az minden ülésnél más. Vigyázzon ön magára madame
Corysande. E tekintetben tanuljon Rafaelától. Más egyébben ő neki
kell öntől tanulnia. Mert az egy tudatlan és tudvágy nélküli
teremtés. Akar-e ön felvilágosítója lenni, édes jó madame
Corysande?</p>
<p>Ez volt az első pihenő, a hol madame Corysandenak alkalma nyilt
szóhoz juthatni.</p>
<p>Madame Corysande oly megzsibbasztva érzé magát, mint mikor egy
primadonna assoluta meghall énekelni egy másik művésznőt, a ki őt
egy egész olymppal felülmulja. Madame Corysande eddig azt hitte,
hogy a mi az előadási tehetséget illeti, abban ő az utolérhetlen
nagyságok közé tartozik, s ime most talált egy vetélytársra, a
kivel szemben a párbeszéd nem lehet más, mint az egyik fél által
tartott, s a másik által «oui»-val és «non»-nal megszakgatott
monolog.</p>
<p>– Ja wohl, duchesse.</p>
<p>A beszélgetés németül folyt, francziával vegyest.</p>
<p>– Ön igen okos hölgy, madame Corysande. De úgyebár, <span class=
"pagenum"><a name="Page_67" id="Page_67">-67-</a></span> az
okosságot nem adják ingyen? A férfi késő vénségeig tanul, az adja
neki a főlényt a nő fölött, a kit gyermekkorában megtanítanak
egyre-másra félig-meddig, s a mint egyszer bemutatják a világnak,
be van zárva a háta mögött a propylæum: azontúl nem tanul semmit.
Könyvtára regény és travellerirodalom. Kitől tanuljon még
valamit?</p>
<p>– Igen herczegnő. Hanem auto–</p>
<p>– Az autodidaxie, akarta ön mondani? (A herczegnő nem engedett
neki egy egész szót végig mondani.) Csakhogy az tízszeres
fáradságba kerül s nem is olyan egyéneknek való, a kik vagy házi
munkával, vagy mulatsággal vannak elfoglalva. Ehhez nagy és erős
belső ösztön kell; előszeretet valamely szakmához, külömben a ferde
választás egyoldalúvá, a mindent összetanulás kiállhatatlan tudákos
polyhistorrá teszi az asszonyt. Isten őrizzen a tudákos asszonytól;
a hol az leül, onnan férfi, asszony, gyerek úgy szalad szét, mintha
a pestist hozta volna magával. – Uti figura docet!</p>
<p>A herczegnő elnevette magát, önmagára mutatva. Olyan kedves volt
egyszerre az arcza, mikor nevetett, a szétkuszált redők mindegyike
harmoniába törekedett jönni egymással.</p>
<p>– Még a leányom is elszalad tőlem, pedig én neki csak javát
akarom. Borzad a prælectióimtól. Igaz, hogy nekem kissé brusque
előadásom van. Nem vagyok cziczomázó. Nem szeret egy helyben ülve
maradni mellettem.</p>
<p>– Herczegasszonyom! Talán peri…</p>
<p>– Igen, peripateticus módon (dehogy engedte neki a szót egészen
kimondani). Ez a legjobb tanrendszer. Két hölgy, teszem fel, együtt
sétálgat a parkban. Egy pókháló ötlik szemükbe, melynek központját
egy superbe nagy keresztespók foglalja el. Ott megállnak. Kis idő
mulva a kerekre kifeszített háló egyik szélén egy felényi nagyságú
pók jelenik meg. Félénken közelít a másik felé. Az lábait
összehúzva mozdulatlanul vár reá. A kisebbik pók egyre <span class=
"pagenum"><a name="Page_68" id="Page_68">-68-</a></span> közelebb
jön, tartózkodó rukkolásokkal. Kétszer-háromszor körültánczolja
spirálkörben a nagyot. Annak pedig nyolcz szeme van; mindenütt
rálát. Most egészen közelébe ér. Akkor a nagy pók hirtelen
szétpeczkeli a lábait, mire a kis pók ijedten szalad le a hálóról
és siet elbujni a falevelek közé. Ekkor ön megmagyarázza a
tanítványának: «nézze kedves, ez egy jelenet a pókok házas
életéből. Férj és nő. De itt korántsem a férj az erősebb, hanem a
nő. Ez a hatalmas nagy pók, a kié az egész selyempalota, az
asszonyság; az a félénken közelítő pedig, a kinek a kuczkóban a
helye, az az úr. Ha rossz kedvében találja az úr az asszonyságot,
az őt elkergeti, sőt ha megkaphatja, meg is öli». Erről aztán áttér
ön a corollariumokra és applicatiókra!</p>
<p>– Ah!</p>
<p>– Vagy pedig: együtt ülnek a hímzésnél. Két légy a levegőből
egyszerre lecsapódik a cartonra eléjük. Arról ön alkalmat vesz
magának elmondani a «légy physiologiáját». Csak nem mosolyog ön
azon madame Corysande, a mit mondok? A légy alkotása a
legfenségesebb tanulmány. Az egy kiváltságolt lény a világon. A
teremtés remeke! Ha az ember azt mondhatja magáról, hogy ő a világ
«ura», úgy a légy elmondhata, hogy ő a világ «úrnője». S ezt ön
megmagyarázza neki.</p>
<p>– De herczegnő! Én nem tudok semmit a légy physiologiájáról,
kiálta fel elszörnyedve madame Corysande.</p>
<p>– Ah menjen őn! Ön tudja azt nagyon jól! De hát miről beszélünk?
Lehet-e botanikát tanítani a hím és nő ismertetése nélkül? Van
valami haszna az ismeretlenségnek? Tudatlanságban kell-e nevelni a
leányt, hogy jó erkölcse legyen? S csak addig kell-e tartani a jó
erkölcsnek, a míg az ismeret megjön? Ez a tan érhet valamit a
munkás polgárosztály leányainál, kik, ha szépek, sok csábnak vannak
kitéve, s azért nekik jobb férjhezmenetelükig nem tudni semmit, a
mi női hivatásuk physiologiai oldalát illeti; férjhezmenetelük után
pedig őrizheti őket <span class="pagenum"><a name="Page_69" id=
"Page_69">-69-</a></span> a férj, kihez az élet minden phasisában
hozzá vannak varrva. De miért tartják rejtve a természet megtudásra
méltó titkait azon körök leányai előtt, mikben a rang, gazdagság,
megszokás a mindennapi csábokat lehetetlenné teszi; s a kiknél az
ismeretlenség nem biztosítja örök időkre a női erényt, mert később
a férj és nő egészen külön sphærában élnek; s a nőnek mégis mindig
minden esetben szilárdnak kell maradnia? Mit használ egy
herczegkisasszonynak nem tudni azt, a mit megtudni veszedelmes egy
polgár leánynak? És elvégre is a női erényt nem az ostoba
ártatlanság őrzi, hanem a bennszületett szívbeli büszkeség. Egy
polgárleány is lehet diadalmas minden csáb ellenében e szívbeli
büszkeséggel, s ennek hiányával lehet egy herczegnő is luxuriöz.
Daphne, a nympha, meg tudta védeni női büszkeségét az erdőn maga a
«Nap» ellenében: míg Danae, a királyleány, a zárt kastélyban, még
csak az aranyeső ellen sem.</p>
<p>Madame Corysande mégis csak kiváncsi volt rá, hogy mi lesz mind
ennek a vége?</p>
<p>– Madame Corysande, kérem önt, nehogy azt higyje, hogy én itt
száraz pædagogiai vitát akarok önnel előidézni. Én, mint anya
beszélek önhöz, saját leányom fölötti aggodalmaimban. Nem vagyok én
túlfeszitett agyú. Ámbár nem volna csoda, ha az eszem
összezavarodott volna azok miatt, a miket szenvedtem. Mert nem a
csapás nagysága teszi a szenvedést nagygyá, hanem a fogékonyság
annak átérzéséhez. Gondolja meg ön, hogy a legnagyobb boldogság
küszöbén álltam, a mi egy nőt idvezít; s akkor egy könynyelmű,
oktalan tett: egy pohár hideg víz, egy nyitott ablak, talán egy
felhevülés, örökre megfosztott egész várt paradicsomomtól. Mert
engemet is tanítottak tánczolni, zongorázni, festeni, öt nyelven
beszélni, öltözködni; hanem arra nem tanítottak, a mi a nő életében
a végczél: hogyan kell nem lenni gyermekgyilkosnak?</p>
<p>Madame Corysande homloka kezdett verejtéket izzadni. Sejtette
már, hogy hová megy ki ez az értekezlet. <span class=
"pagenum"><a name="Page_70" id="Page_70">-70-</a></span></p>
<p>– Avez vous des enfants?</p>
<p>– Még mindig nincsenek, herczegnő. Felelé madame Corysande
eczetesedni kezdő kedélylyel.</p>
<p>– Az baj. Mert így nagyon körülményesen meg kell önnek mindent
magyaráznom. Lesz ön szives velem az olvasószobámba jönni?</p>
<p>Kénytelen volt vele.</p>
<p>Az olvasószoba az emeleten volt, épen azon terem fölött, a
melyben Rafaela zongorázott. Felhangzottak onnan alulról a
változatok, a miket Chopin ábrándjaiból játszott.</p>
<p>A kastélyban már meggyújtották a lámpásokat, minden terem ki
volt világitva. A legtöbb szobának nyitva volt hagyva az ablaka, s
azon keresztül az éjjeli lepkék minden fajai tódultak be
körülrepkedni a lámpásokat; néha egy-egy denevér is besuhant, a
maga zegzugos röptével bekalandozva a világos termet. A herczegnő
nem félt attól. «Ezek az én fecskéim», mondá.</p>
<p>Künn a ligetben hangversenyeztek az éj dalnokai: a
csalogányok.</p>
<p>Gyönyörű éjszaka volt, a hold végig sütött a szobákon, a
lámpáktól vetett sárga árnyékokat ezüstkék árnyékokkal
kettőztetve.</p>
<p>A herczegnő rendeletet adott komornyikjának, hogy a reggelit
mindkettőjük számára vigyék fel az olvasóterembe. Rafaelának nem
kell: ő nem szokott reggelizni (t. i. este).</p>
<p>Madame Corysande is elengedte volna azt a reggelit, mert elébb
is egy tojást kellett meginnia nyersen, aztán még theát kapott, a
miről nem tudta kitalálni, hogy ambra van-e benne, vagy ánizs?
azután egy csigahéjalakú csészében valami gyanús rezgő anyagot
kellett leküzdenie, a mi alighanem héjastól összetört kerti csigák
kocsonyája lehetett, s mellé pirított kenyérszeletkék vártak reá,
mik meg voltak kenve valamivel, a mi erősen gyanús volt arról, hogy
azt valaha tengeri pók rejtegette csontkarjaiban.</p>
<p>A herczegnő leeresztette az ablakok elé a függönyöket.
<span class="pagenum"><a name="Page_71" id=
"Page_71">-71-</a></span> A tudományos értekezéshez nem volt
szükség az éjjeli lepkékre.</p>
<p>Gyönyörűen berendezett könyvtár volt ott: de ijedelem fogta el
madame Corysande szivét, a mint a könyvek sarkán a czímeket kezdé
olvasgatni. Ez neki igazán «étrange» irodalom!</p>
<p>A herczegnő legelső ismertetésül kiválasztott számára egy
boncztani atlast, melynek a legelső felnyitására madame Corysandeot
az ájulás kezdte kerülgetni. Nem! Soha rézmetsző vésűje rettentőbb
működésre nem használtatott fel, mint ezeknél az ábráknál.</p>
<p>A herczegnő magyarázott. Madame Corysande kékült-zöldült.</p>
<p>– Mert lássa ön, madame Corysande, szólt a tudományos magyarázat
közben a herczegnő: a mi nőnevelésünknek halálbűne az, hogy a
leányoknak csupán a szellemi kimívelésére gondolunk, s a testet, az
állatot elmulasztjuk rendeltetéséhez megfelelőleg kifejteni. Ezen
mulasztás következményei aztán a boldogtalan házasságok. A physica
erősebb az ethicánál. Erény és erkölcs vele születik a nővel: azt
nem kell neki tanítani; de az életszervezet ismeretét: a belső
organismus csodálatos összműködését kell vele megismertetni. Látja
ön, mivé lettem én a miatt, hogy ez ismereteket annak idejében
megszerezni elmulasztottam? A világból száműzött halott. Hasonló
sorstól szeretném megmenteni egyetlen leányomat. De neki hiába
beszélek e tárgyról. Ő egy rigó! Figyelni sem tud előadásomra,
mindig kaczag rajta, s ha öt perczig magyarázok neki valamit,
felugrik és elszalad. Azért nagyon szeretem, hogy önnel
beszélhetek. Én önnek magyarázok meg mindent, s ön aztán
enseigneolja Rafaelát. De talán nem is kezdtem eléggé a dolgok
alpháján? Ismeri ön a nőalkat strukturájának alapzatát? Nem? Akkor
én mutatok önnek egy nőalakot a maga primitiv valóságában.</p>
<p>– Dieu! Rezzent fel galvanizáltan madame Corysande: Une dame
sans habits? <span class="pagenum"><a name="Page_72" id=
"Page_72">-72-</a></span></p>
<p>A herczegnő egy szekrény elől félrehuzta a függönyt.</p>
<p>Attól aztán, a mit abban látott, nem elpirulni, de elsápadni
volt oka madame Corysandenak. Az az asszonyság egy csontváz
volt.</p>
<p>E látványnyal találkozni különben sem minden emberre nézve
kellemetes; de a mi madame Corysandera nézve még behatóbbá tette az
élvezetet, az, hogy neki a női csontváz minden egyes porczikájának
rendeltetését, előnyeit, hátrányait apróra végig kellett
tanulmányozni, s ha elfordította a fejét, akkor azt még egyszer
megmagyarázta neki a herczegnő. Kitanult boncztanár volt!</p>
<p>Soha még harangszó oly szívből üdvözölve nem volt, mint a tíz
órai, mely a misére jelt adott s félbeszakítva az előadást, madame
Corysandenak e spanyol inquisitori tortura alól felszabadulást
hozott. A herczegnő ájtatosságát a tudományos szenvedély sem
csorbítá meg.</p>
<p>– Menjünk most a kápolnába; szólt helyretéve természettani
könyveit, s imakönyvét keresve elő, a mi azon gyönge reményt
gerjeszté madame Corysandenál, hogy talán már most a prælectió be
van fejezve.</p>
<p>Rafaela herczegnő nyitott be az ajtón; de csak a fejét dugta be
rajta, előre bocsátva a tudakozó kérdést.</p>
<p>– Csak ketten vannak önök, vagy hárman?</p>
<p>– Csak ketten! mondá a herczegnő, a csontváz elé húzva a
szőnyeget. Te Loripapagály! Csak két szót tud, s azért azt hiszi,
hogy beszélni tud.</p>
<p>Rafaela bejött s malitiosus nyájassággal kérdé madame
Corysandetól:</p>
<p>– Nos, hogy tetszik önnek anyám könyvtára?</p>
<p>– Rettenetes szép.</p>
<p>– Mit értesz te hozzá? Te aranyfáczán! Neked ha nem regény, hát
nem könyv. Nesze, hozd az imakönyvemet. Ez legalább közös
olvasmányunk. No nyujtsd karodat. Te óriásnő. Milyen gránátos lett
volna belőled, ha férfi volnál. Jer. Imádkozzál, hogy teremtsen az
Isten egy hozzádvaló embert. <span class="pagenum"><a name=
"Page_73" id="Page_73">-73-</a></span></p>
<p>A kápolna a kastély balszárnyán volt, az egyik donjont foglalta
el. Belseje fejedelmi pompával diszítve. Művészi remekképek és
szobrok a falakon, az oltár körül. De madame Corysande itt sem
tudott ájtatos hangulatába bele találni; a képeknél, szobroknál is
mindig az kisértett fejében, hogy ez itt a «musculus buccinator»,
ez a «musculus masseter», ez a «serratus magnus», ez a «pronator»,
ez a «flexor», et cætera! et cætera!</p>
<p>Fél óra eltelt az ájtatos szertartással.</p>
<p>A kápolnából visszajövet azt mondá a herczegnő Rafaelának:</p>
<p>– Most eredj tőlünk. Ránk nézve hasznavehetetlen vagy. Tudom,
hogy te nem szereted azokat az ételeket, a miket én eszem. Pedig
azok specialiter a női rendeltetéshez vannak alkalmazva. Te a magad
különcz ételeidet szereted. No hát rendeld meg a szakácsnál, hogy
mit készítsen neked külön! Ne koplalj nálam. Eredj, te szép
páva.</p>
<p>Rafaela megköszönte az engedélyt, s trillázva futott végig a
folyosón.</p>
<p>– Mi pedig menjünk a muzeumomba.</p>
<p>Madame Corysande könnyebbülten sóhajta föl. Tehát nem a
könyvtárba. Mégis használt hát szent Rókushoz folyamodni.</p>
<p>Már a hogy veszszük. A «használás» relativ fogalom.</p>
<p>Madame Corysande a «herczegnő muzeuma» alatt képzelt magának egy
ritkaság-gyűjteményt, antik ékszerekből, becses festményekből, régi
hímzetekből, viseletekből, butorokból; porczellánokat, majolikákat,
vén emlékeket, a hogy ezeket fel szokta az ember találni előkelő
nagyúri családoknál.</p>
<p>Rettenetes csalatkozás várt reá.</p>
<p>Az egy anatomiai muzeum volt. Összeállítva mindazon borzasztó
szép remekmintázásaiból a természetnek, a miken, ha egy kiváncsi
laicus végighalad, egy hónapra elmegy a kedve ételtől italtól,
minden felebarátjától és saját magától. <span class=
"pagenum"><a name="Page_74" id="Page_74">-74-</a></span></p>
<p>S e borzasztó muzeumban másfél óráig kellett madame Corysandenak
hallgatni és nézni a herczegnő felvilágosításait pathologiai
mysteriumokról, az emberi belső részek titokteljes működésének
revelatióiról, hypochondriaköltő felfedezéseket; a mikkel a jószivű
előadó annyira megtölté a madame minden érzékét, hogy az valamennyi
megismertetett bajt és nyavalyát érzett már testének minden belső
részében.</p>
<p>– No lássa ön: az igen jó, hogy önnek elmondhattam, szólt a
herczegnő nagyon elégülten. Azt a nagy aranyfáczánt hasztalan hozom
ide, mert az felkapja a szoknyájáról a volan-t, az arczára teríti,
hogy ne lásson semmit.</p>
<p>De bizony madame Corysande szerette volna az egész esőköpönyeget
a fejére borítani!</p>
<p>– És lássa ön: ezek azok, a miket az előkelő családok leányainak
mindenekfelett megtanulniok kellene. Ezen ismeretek hiánya az
alapja minden családi szerencsétlenségnek, oka annak, hogy a
férfiak nejeiket elhanyagolják, hogy a nők boldogtalanok.
Megjegyzett ön magának mindent? El tudja majd mondani a tőlem
hallottakat Rafaelának? Nem felejti ön el ezeket?</p>
<p>(«Tartok tőle, hogy nem», mondá magában madame Corysande).</p>
<p>Most értette már, hogy mi volt az értelme annak a szónak, a mit
Liviától hallott a herczegnő felől; azt is kitalálta már, hogy
Rafaela miért nem hozza el anyjához Liviát soha?</p>
<p>Nem vélünk a világtörténelembe hamis adatot becsúsztatni, a
midőn azt állítjuk, hogy ez volt az első eset, a midőn egy élő
testtel felruházott ember az éjféli rémes tizenkét óraütést, mint
szabadulása hangját, áhította. Madame Corysande úgy volt értesülve,
hogy az etelvári kastélyban az éji tizenkét óra kondulására tálalni
szoktak. Ez az órakondulás azonban az egész kastélyban
szabályszerűen van berendezve. A hogy más uraság családi orvost
tart a kastélyában, akként a herczegnő egy családi órást.
<span class="pagenum"><a name="Page_75" id=
"Page_75">-75-</a></span> A szakács órája három perczczel előbb
jár, mint az étterem órája. A nőcselédség azt pletykázta, hogy ez a
kisértetek confundálása végett van így; azok nem tudják a sok
óraütés közül kiválasztani az igazit; a férficselédség ellenben azt
állítja, hogy ez a tálalás rende végett van így; a herczegnő csak
teljesen kihült állapotban engedi az ételeket feladni: ezért a
szakács jeladó csengetyűje s a komornyik «le diner est servi»
jelentése között három percznyi időköz van hagyva.</p>
<p>És ez a három percz időköz még épen elég arra, hogy a herczegnő
madame Corysande előtt legrejtettebb szekrényét a viaszminta
muzeumnak felfedezze s őt ama borzalmas mysteriummal contemplative
megismertesse, mely II-dik Lajos magyar király és Macduff életében
az első végzetterhes eseményt alkotta.</p>
<p>Madame Corysandeot a hideg lelte. Nehányszor el akart
ájulni.</p>
<p>Egy kastély, tele kisértetekkel nem kínozta volna így meg, mint
e borzasztó tudományos előadások.</p>
<p>Még az ebédrehivás után is, a míg a lépcsőn az étteremig
lehaladtak, nem szünt meg a herczegnő az értekezést folytatni
materialisticus életnézeteiről, s meg-megállt a lépcsőn, madame
Corysandeot neki szorítva a falnak, s bebizonyítva neki, hogy
minden rossz indulat, szenvedély, jellemgyöngeség a testi
életműszerek hibáiból ered; ez a baj ilyen lelki állapotot idéz
elő, amaz meg amolyant; s a közben ujjai hegyével gyöngéden érinté
áldozatának magyarázat alatt levő alkatrészeit.</p>
<p>Az ebédhez csak hárman jelentek meg. A herczegnő nem volt bőkezű
azon kegyével, hogy valakit asztalához ültessen. Madame Corysandera
nézve az valódi kitüntetés volt. És mindazok, a kiket e
szerencsében «nem» részesített a herczegnő, valóban, mély hálára
lehettek ezért lekötelezve: mert a herczegnő rettenetes menut
tartott.</p>
<p>Csak annyit bocsátunk előre, hogy számára minden ételt csaknem
só nélkül, de igen sok czukorral készítettek. <span class=
"pagenum"><a name="Page_76" id="Page_76">-76-</a></span></p>
<p>Aztán minden ételnek czélja volt nála. Hiszen czélja van a
szegény ember ételének is: az, hogy a gyomrot ellássa. De a
herczegnő ételeinek nemcsak a gyomor számára volt nemes küldetésük.
Azoknak üdvös hatása számítva volt a test minden életszervezetére:
az egyik ide, a másik amoda hatott; azokból az ember nem azért
evett, hogy jóllakjék, hanem hogy üdítő, zsongító, lágyító,
szíverősítő, vértisztító, izzasztó és álomhozó szereket szedjen be
magába, s ha valakivel együtt ebédelt a herczegnő, azzal dicsérte
az ételeit, hogy ez erről, amaz arról jó: csak az éhségről nem volt
jó egy se; s ha aztán a vendég végigkóstolta az egész patikát,
akkor csakugyan fölösleges volt neki kedves egészségére kivánni az
ebédet.</p>
<p>– No te nagy arczkép! Kiléptél a rámádból? ezzel a szóval
köszönté leányát a herczegnő. Valóságos arczkép! Mozdulatlan minden
vonása. Szoktál gondolkozni valamiről? Érzesz valamit? Éhséget
úgy-e, semmit mást? Szeretsz valakit?</p>
<p>– Igen. Tégedet.</p>
<p>– Senkit. Magadat. Nos, mit főzettél magadnak ebédre?</p>
<p>– A mit a cselédek számára főztek. Az nagyon izletes.
Burgonyaleves és pörkölthús tarhonyával.</p>
<p>– Az pedig egyik sem neked való. A burgonya túlságosan sok
fehérnyét ád a vérnek, a sápkórra tesz hajlandóvá, a paprika pedig
izgatólag hat a zsigerekre. Ezt majd magyarázza meg neki madame
Corysande.</p>
<p>De nem hallott abból semmit madame Corysande, mert annak a
figyelmét más tárgy foglalta el. Egy gyönyörű nagy füles bagoly,
mely a herczegnő karszékének támlányán gubbaszkodott. Madame
Corysande irtózott a bagolytól, s nem volt felőle bizonyos, hogy
eleven állat-e az, vagy csak kitömött példánya egy bagolynak?
Mindenesetre sajátságos diszítménye egy karszéknek.</p>
<p>Végre annyira kihült a leves, hogy le lehetett hozzá ülni. Az
valami rókaszinű folyadék volt, melyből a mint egy evőkanállal
bevett madame Corysande, úgy érezte, <span class="pagenum"><a name=
"Page_77" id="Page_77">-77-</a></span> mintha egy rébuszt vett
volna a szájába, a melyet addig nem lehet lenyelni, a míg a
nyelvével ki nem találja a tartalmát. Ilyet ő még soha sem
ízlelt.</p>
<p>A herczegnő előtt állt egy felnyitott doboz, melyből ő kis arany
kanálkával a leveshez hasonló szinű, valami süredéket szedett ki, s
azt a leves közé keverte, hogy még tartalmasabb legyen.</p>
<p>– Ez kænguruh kivonat-leves; magyarázá a herczegnő hüledező
vendégének, ki azt képzelé e szónál, hogy a kænguruh még húskivonat
korában is megtartotta ugrási tehetségét, s irigy szemmel tekinte
Rafaelára, ki azalatt tele tányérral étvágyingerlő burgonyalevest
fogyasztott egész mohósággal.</p>
<p>– Ez a leves az izmok szilárdságát mozdítja elő; igazolá a
keserédes főzeményt a herczegnő. Szükséges azoknak, kik a női
idomok plasticai egyöntetüségét sokáig fenn akarják tartani. Egyék
még madame Corysande.</p>
<p>Lehetetlenséget kivánt a herczegnő. Ételei mind olyanok voltak,
hogy azokba csak belekóstolni lehetett, de belőlük enni ép oly erős
meggyőződésre volt szükség, minő az övé.</p>
<p>Az ember nem tudta nála, hogy mit eszik! Tészta boríték alatt
gyanus, rezgő, nyúlós anyagok lappangtak; százféle füvagdalék
complicált hospóttá keverve, rejtegetett félelmes, csúszós, mézgás
falatokat, miknek lenyelésekor végig borsózott az embernek a háta;
majd meg csak akkor vette észre, mikor a foga alatt valami
megroppant, hogy most olyan állatot eszik meg, a minek soha sem
vétett életében. Megörül valaminek, mikor a villájára kerül, azt
hiszi, hogy palacsinta, s mikor beleharapott, akkor veszi észre,
hogy kolbász, s mikor lenyelte, akkor kezdi sejteni, hogy az valami
csúszó-mászó állat volt.</p>
<p>A herczegnő menujében lényeges alkatrészt képeztek a hidegvérű
állatok, halak, rákok, békák, kagylók: madame Corysande pedig
delejes irtózattal gondolt mindezekre. Ő a halat sem ette soha, de
a hüllőkkel meg épen nyilt ellenségeskedésben élt. <span class=
"pagenum"><a name="Page_78" id="Page_78">-78-</a></span></p>
<p>S a herczegnő olyan kegyes volt, hogy meg is magyarázta neki, mi
előnyük van a vizlakó állatoknak emberi táplálék alakjában? s
föltette róla, hogy azokat majd odahaza is meg fogja honosítani s e
czélból körülményesen elmagyarázta neki, hogyan kell elkészíteni a
békát feketekávé mártással? mit használjon a minestrához, ha azt
chinai holothurokból (tengerpuhányok) készítteti? miért kell két
tengeri pókot használni egy grancevolihoz? hányféle fű, laboda,
paréj vagdaltatik össze a macedoinehoz? mi mindenből áll ezeknek a
kis lilaszinű, uborkába ójtott bogyóknak a tölteléke, a miknek a
neve melonzani? A hogy jó gazdasszonyok szoktak kedveskedni
vendégeiknek, mikor azok valami új ételt nagyon megszerettek. A
húsneműekből a herczegnő csupán a vadaknak engedett polgárjogot, de
azok is olyan csodálatos alakban voltak feladva, hogy az ember
inkább hitte volna, hogy az valami csokoládszinű sajt, a mit
felmetszenek előtte, hogy sem nyúlhus; s mikor egy bepáczolt
mahagoni barna tömegről azt az ajánlatot hallotta madame Corysande,
hogy az hód-czomb, fogadást tett magában, hogy még a castorkalapját
is elpusztítja, ha hazakerül, nehogy erre a tárgyra
visszaemlékeztesse.</p>
<p>De ezek az ételek mind különösen női életműszerek üdítésére,
zsongítására valók.</p>
<p>E közben a herczegnő egyre zsémbelt Rafaelára, hogy azokból a
paraszt ételekből oly jóizün eszik, s az övéit meg sem ízleli.</p>
<p>– Ezek az ételek neked valók. Soha sem lesz jó hozzád a férjed,
ha ezeket meg nem szokod.</p>
<p>– Mama. Inkább soha se veszek férjet, mint hogy azt a sok
csigát, békát mind együtt elvegyem vele.</p>
<p>– Igy beszél a «menyasszony kacsa». Ön nem iszik madame
Corysande? Ön nagyon keveset eszik és épen nem iszik.</p>
<p>Ital pedig sokféle volt ott: az is mind langyos, mint az ételek.
Ez a fogak épségben tartása végett van így rendelve. <span class=
"pagenum"><a name="Page_79" id="Page_79">-79-</a></span> Bor, ser
nincs azok közt, de különféle üvegekben árpaviz, kenyérvíz, édes
savó, savanyú czibere, narancsvíz. Ezek közé a komornyik kegyes
csalásból egy málnavíz feliratú üvegbe valami könnyű veres bort
csempészett Rafaela számára az asztalra. Rafaela megszánta madame
Corysandeot, s abból töltött az ő poharába is: a miért madame
Corysande örök hálára lett iránta lekötelezve, e pohár veres bor
mentette meg attól, hogy ebéd után a hideg kilelje.</p>
<p>– Ön, látom, hogy más ételekhez van szokva, mondá a herczegnő.
No várjon, most jön valami, a mi önnek tetszését meg fogja nyerni.
A legnemesebb része a marhának. Ez a kérődző állatoknak egyedüli
alkatrésze, mely érdemes nők táplálékául szolgálni.</p>
<p>Ugyan mi lehet az? Behozták. Egy roppant nagy marhaszív volt
spékelve.</p>
<p>– Az állatok szive, mint eledel, erősíti a női szívet. A női
szív, mint tudjuk, egy 8-ad részszel kisebb, mint a férfi szív.
Ezért az ösztön minden ifjú nőnél csirkék s egyéb szárnyasok szivét
elkölteni. Ösztönszerű védelem a cardiopalmus ellen. De
leghatásosabb erre az ökörszív. Egyék belőle madame Corysande…</p>
<p>De nem volt a világnak olyan kincse, a miért azt madame
Corysande megtette volna! Eszébe jutott a troubadour szive, melyet
a kegyetlen férj nyújtott feleségének szarvasszív gyanánt
elkészítve, mely után a nemes hölgy éhen ölte el magát.</p>
<p>– Te sem? kinálkozék Rafaelához fordulva a herczegnő.</p>
<p>– Nem mama; megosztott szívet nem fogadok el.</p>
<p>– Úgy látom, szólt elszomorkodva a herczegnő, hogy az én
lakomámat megint nem osztja velem senki más, mint Jakab.</p>
<p>Erre a névre a szék támláján gunnyasztó bagoly meglibbentette a
szárnyait, s madame Corysande akkor lett bizonyossá felőle, hogy az
csakugyan élő állat. Most aztán <span class="pagenum"><a name=
"Page_80" id="Page_80">-80-</a></span> annál jobban félt tőle: a
mióta megtudta, hogy azok a nagy világló szemei nincsenek üvegből,
hanem azokkal az emberre ránéz. A pompás éjmadár feltátotta száját
a nyujtott falat elé s lenyelte azt, mint egy gép. A herczegnő nagy
gyönyörűséggel rakta a madár szájába a falatokat egymásután.</p>
<p>– Ez a legokosabb állat a világon. Éjjel van ébren, mint én, s
megeszi azt, a mit én.</p>
<p>Mély szomorúság volt e szavakban. Rafaela könytelt szemekkel
nézett anyjára: kinek egyedüli igaz élettársa egy bagoly, a ki
együtt ébred, együtt alszik, együtt eszik vele. Senki más. A többi
mind kényszerűségből teszi azt, ez az egy rokonszenvből.</p>
<p>A bagoly huhogott. Ez volt az asztaláldás nála. Meg-megrebbenté
szárnyait, mintha el akarna repülni, de azért erősen fogta
karmaival a szék támlányát, mintha a herczegnőt is magával akarná
vinni.</p>
<p>Madame Corysande ájuldozott attól a gondolattól, hogy ha ez az ő
fejére találna repülni, s titokban megtapogatta a chignonját: elég
szilárdul van-e az alapzathoz hozzá épitve?</p>
<p>– Ugy-e mily pompás állat? Magasztalá őt a herczegnő. Mily okos
arcz, mily gondolkozó fő, milyen szép szemek! És minő hatalmas
karmok! Képes volna egy férfival megvívni. Csak nőket enged magával
bánni.</p>
<p>– Gyönyörű! Rebegé madame Corysande.</p>
<p>– Ha meghalok, önnek hagyom Jakabot, madame Corysande.</p>
<p>– Oh herczegnő, én mindennap imádkozom, hogy az ég tartsa meg
sokáig a herczegnő életét.</p>
<p>Egyszer aztán mégis csak szerencsésen vége szakadt az úri
ebédnek.</p>
<p>Rafaela odament az anyját megcsókolni. Ekkor a herczegnő
odavonta őt az ölébe: ezt a diánai alakot.</p>
<p>– No jer ide, te kis ölbeli baba; te parányi. De rég nem voltál
az ölemben. Hát mondd el, hogy viselted magadat <span class=
"pagenum"><a name="Page_81" id="Page_81">-81-</a></span> azóta,
hogy nem láttalak. Fűztél-e már rablánczra férfisziveket? Hogyan?
Egész olvasószámra? He? Vagy még most is babával játszol? A
leveledből nagyon keveset tudok meg. Nagyon röviden bánsz el az
ifjakkal, a kikről irsz. A Jenő jó lovas; a Béla nagy bohó, az
Alienor kiállhatatlanul szép ember. Nos, hát mi történt tovább? Mi
van a Jenővel?</p>
<p>– Még mindig jó lovas.</p>
<p>– Hát a Béla?</p>
<p>– Valamivel nagyobb bohó, mint azelőtt.</p>
<p>– És az Alienor?</p>
<p>– Ép oly szép és kiállhatatlan, mint eddig.</p>
<p>– Azt szeretem, hogy hideg vérrel tudod megitélni a férfiakat.
Minden nőnek van eszményképe. De az nem szükséges, hogy abban az
emberben, a kihez nőül akar menni, eszményképét keresse. Az nagy
szerencsétlenség egy nőre nézve, ha történetesen azt kapja
élettársul, a kit bálványoz, mert annak rabjává lesz. A
középszerüség jellemzi a jó férjeket. Az olyan házasság a
legboldogabb, a milyen Zenobiáé volt Odenatussal. A férj ne legyen
se nagyon híres ember, se nagyon eszes. Inkább őseitől örökölt
ranggal birjon, mint olyannal, a mit öntehetségével szerzett. A nőn
fordul meg a család sorsa. Ép nő csinálhat egy beteges férjből
egészséges embert; gyáva férjből nagy jellemet; egyszerű férjből
okos embert és megfordítva: egy túlerős férj mellett a nő
elcsenevészhet betegessé, nagyon erélyes jellemű férj mellett a nő
félénk báb lesz, s fölöttébb eszes férj mellett a nő együgyü,
akarat nélküli, gondolkodni nem tudó lénynyé idomul át. Atyád
egészséges-e?</p>
<p>– Most derült volt, hogy eljöttünk. Csókoltat általam.</p>
<p>– Köszönöm. Vidd át neki a viszoncsókot. Mi nagyon gyöngédek
voltunk egymáshoz. Azt te jól tudod. De ő neki hivatása van, a mi
nem engedi, hogy egy asszony szeszélyei nyügözzék. Neki a világban
kell élni, nekem a <span class="pagenum"><a name="Page_82" id=
"Page_82">-82-</a></span> világon kivül. Övé a nappal, enyim az
éjjel. Kérdezősködnek-e utánam látogatóitok?</p>
<p>– Üdvözletüket mindig megirom levelemben.</p>
<p>E szónál madame Corysandenak eszébe jutott, hogy az ő lelkét is
nyomja egy átadandó üdvözlet.</p>
<p>– Megengedi herczegnő, hogy én is átadjak egy rám bizott
bucsúkézcsókot?</p>
<p>– Kitől?</p>
<p>– Zárkány Napoleontól.</p>
<p>– Ah! Napoleon ott volt nálatok? Erről az egy emberről nem irtál
leveledben.</p>
<p>– Nem jutott eszembe, felelt Rafaela.</p>
<p>A herczegnő odanyujtá kezét madame Corysandenak.</p>
<p>– Köszönöm Zárkány Napoleonnak a megemlékezését rólam. Ebből az
ifjuból nagy ember lesz még valaha. Megmondhatja ön neki, hogy én
mondtam. Nagy ember lesz belőle.</p>
<p>– Miért hiszed azt? szólt Rafaela.</p>
<p>– Azért, mert nem akarják őt észrevenni.</p>
<p>A további magyarázatot félbeszakítá egy villámlás, mely a
nyitott ablakon át egyszerre vakító világot terjeszte szét a
teremben. A zivatar oly gyorsan jött, hogy csak az első villámlásra
vették észre megérkeztét.</p>
<p>Az ablakok nyitva voltak, a függönyök csak félig lebocsátva, a
villámfény teljes pompájában jelenhetett meg a lámpákat
elhomályosítani.</p>
<p>– Ah mily gyönyörű zivatar! kiálta fel a herczegnő, s egészen
félrehuzatta a függönyöket az ablakokról, hogy teljesen élvezhesse
e nagyszerű tüneményt.</p>
<p>Madame Corysande pedig szerfelett félt a villámlástól és
mennydörgéstől; mikor zivatar közeledett, olyankor ő bezárkózott
szobájába, s ha nagyon mennydörgött, bebujt a dunnája alá, s a
mellett az az előitélete volt, hogy a villám nyitott ablakon át
örömest belátogat a házba. A herczegnő pedig megfogta a két másik
hölgy kezét, s odavitte őket magával az ablakhoz, hogy onnan
bámulják e gyönyörű <span class="pagenum"><a name="Page_83" id=
"Page_83">-83-</a></span> fénypazarlását a természetnek, e czikázó
napsugarakat a fekete éjben.</p>
<p>– Az ilyen ünnepélyes perczben rejlik a teremtés titka, sugá a
herczegnő a reszkető Corysandenek. A kiáradó villanyosság
termékenyítőleg hat növényre, állatra, emberekre. A villámlás alatt
terem meg a szarvasgomba. Ez a tudósok által elismert tény.</p>
<p>S azután olyan szépen elmagyarázta a herczegnő fogva tartott
áldozatának a villanyosság közvetlen teremtő erejét, hogy a jó
madame Corysande lassankint kezdett a villámtól olyanformán félni,
mint valami garázda férfitól.</p>
<p>– Az ilyen szép zivatarok az én ünnepnapjaim, szólt
elragadtatással a herczegnő. Ez az én concertem, az én látványom, a
miben a nappal élők nem gyönyörködnek. Ez alatt elfeledem, hogy a
földön vagyok és ember vagyok. Azért szeretem ezt a vidéket, hogy
olyan sok szép zivatarai vannak. Milyen egyenesen csapott le most
az a lángsugár az égből! Mily dörgő orgonahang ez utána! Mily
fölséges éjjeli zene!</p>
<p>Kár, hogy rövid ideig tartott. A zivatar nagyon hamar elvonult a
tájról.</p>
<p>De a herczegnő egészen felfrissültnek látszott utána.</p>
<p>Éjfél után két óra volt az idő.</p>
<p>E helyen ebéd utáni két óra.</p>
<p>– Most lesz legszebb idő sétára, madame Corysande.</p>
<p>– Talán a folyosón herczegnő.</p>
<p>– Nem, nem a folyosón. Ki sétálna fedett helyen ilyen időben?
mikor élenynel, villanynyal, ózonnal van tele a lég. Ki a szabadba;
a parkban fogunk sétálni.</p>
<p>A herczegnő csöngetett, s a komornyiknak parancsot adott. A
leányok készítsék el a lámpákat, a gondolát lássák el.</p>
<p>Tehát mégis gondolán fognak sétálni, vigasztalá magát madame
Corysande. Hisz másként nem is lehet. Az utakon most sár van.</p>
<p>De gyanus maradt előtte mégis az a szelid szemszögletből
<span class="pagenum"><a name="Page_84" id=
"Page_84">-84-</a></span> való félremosolygása Rafaelának, a mit e
szavak után feléje vetett. Itt még valami következik.</p>
<p>Mikor jelezték, hogy készen áll a gondola, a hölgyek felvevék
nagy kendőiket s a kastély hátsó lépcsőjén leszálltak az
oszlopcsarnokig, melynek küszöbét egyenesen a tó habja locsolta.
Szép nagy halastó volt, partjai szegélyezve nymphæákkal. Kövér
potykák ugráltak fel a víz szinére, a tó felett tánczoló szunyogok
után kapkodva. Szép, kedves éjszaka volt; az égen
szivárványszikrázó csillagok ragyogtak, a hold eltünőben volt már a
magas fasudarak között; a falevelek hegyén ragyogtak az esőcseppek,
mint megannyi gyémánt; minden fű, fa, virág tízszerezve adta ki
illatát az eső után; kéjmámorral volt tele a lég.</p>
<p>Négy köpczös leány-cseléd kisérte a hölgyeket rudra akasztott
lampionokkal s feltünő volt madame Corysande előtt, hogy az
evezősök is mind nőcselédek voltak.</p>
<p>A rezgő tó tükre messzeveté a lámpák világát, s karcsú
hattyupárok indultak utána a tovasikló csónaknak.</p>
<p>A gondola egy kis sziget felé tartott, mely a tó közepéből
emelkedett ki. A sziget tamariszkbokrokkal volt környezve, s e
bokrok keretén belül széles pázsit-tábla terült el, meg-megtörve
egy-egy virágcsoport által, melyek rózsákból s ritka délvirágokból
voltak összeállítva.</p>
<p>Hanem út nem volt e szigeten sehol. – A zöld pázsit szőnyege
szakadatlanul teríté azt be.</p>
<p>– Hol fogunk mi itt sétálni? sugá aggódva madame Corysande
Rafaelának, a mint észrevette, hogy a gondola a szigetnél
kiköt.</p>
<p>– A fűben, felelé neki Rafaela.</p>
<p>– Vékony brunellczipőinkben? mondá ijedelmesen Corysande.</p>
<p>– Nem. Mezítláb.</p>
<p>Madame Corysande azt hitte, hogy ez csak tréfa. Hanem aztán
rémülve győződött meg a rettentő valóságról, mikor meglátta, hogy a
nőcselédek hozzáfognak a herczegnőnek <span class=
"pagenum"><a name="Page_85" id="Page_85">-85-</a></span> és
Rafaelánák a lábait megszabadítani czipőiktől, harisnyáiktól, s
ruháikat térdig feltűzködni.</p>
<p>Madame Corysande még aludni sem szokott mezítláb, s a lábát soha
negyven fokon alul levő vízbe bele nem dugta.</p>
<p>Már pedig ezt a mulatságot együtt kell élvezni.</p>
<p>– Je me meurs! rebegé az ártatlan áldozat. Ebbe én
belehalok.</p>
<p>– Biztosítom önt, mondá neki a herczegnő, hogy a női organismus
megerősítésére, idegbajaink eltávolítására ez a legsikeresebb
óvszer. Egy séta a harmatos fűben, de még inkább a meleg záportól
áztatott fenyéren. Ezt mindennap megtegyék önök Rafaelával. Korán
reggel, hajnal előtt.</p>
<p>Mit volt mit tenni? Oda kellett engednie magát a
halálveszedelemnek s eltűrni, hogy a szolgálók az ő lábairól is
lerántsanak minden oltalmazó hüvelyt, s öltönyeit magasra
föltüzködjék.</p>
<p>A herczegnő maga volt az első, a ki a gondolából kiszökött a
gyepre. S azután a lámpavivő leányokat két oldalt bocsátva, sorba
elvezette kedves vendégeit a térdig érő fűben, megmutogatva nekik a
holdfénynél gyönyörű rózsacsoportjait, yukkáit, cactusait,
jazminbozótjait, ficuslugasait, keresztül-kasul csatangolva a
kaszálatlan vadborsóban: kecske-békák, leveli békák százai ugráltak
kétfelől szanaszét az éjjeli sétálók csoportja előtt; madame
Corysande csak azon imádkozott, vajha egy béka rá ne ugranék a
lábára, s lelkét Istennek ajánlotta arra az esetre, ha egy kigyó
találna feltekergőzni a bokáján.</p>
<p>A hajnal kezdett derengeni az ég alján, mire a séta be lett
fejezve, s a társaság ismét visszakerült a gondolához.</p>
<p>A cselédek itt meleg flanellel ledörzsölték a hölgyek lábait, s
ismét felöltöztették azokat a megillető öltönyfélékkel, mely után
kényelmes felfrissülés érzete terjedt el az egész testen; hanem
azért mégis csak azt hitte madame Corysande, hogy holnap ilyenkor
nem beszél már ő <span class="pagenum"><a name="Page_86" id=
"Page_86">-86-</a></span> vele senki, mert akkorra ő már meg lesz
halva; de ha Isten úgy engedi, hogy élve maradjon, már hisz
akármilyen bölcs, okos és kedves teremtés legyen is ez a herczegnő,
de nem látja az őt többet a kastélyában, a hol a vendégeket éjfélig
anatomiai felolvasással, délben kænguruh-kivonattal traktálják s
ebéd után egy óráig mezítláb sétáltatják az ázott füben.</p>
<p>Most már egészen igazolva volt előtte Rafaela, ki anyjának
minden másodnap ír levelet, de csak minden hat hónapban látogatja
meg egyszer.</p>
<p>Mikor a gondolából a verandára kiléptek, így szólt a
herczegnő:</p>
<p>– Mindjárt reggel lesz; most nálunk mindenki aludni megy. Tudom,
hogy ti másként vagytok szokva: ti nappal éltek. Nem tartóztatlak.
A hintó előállhat. Csókolj meg, te márványszobor s add át e csókot
atyádnak. Madame Corysande: nagyon örülök, hogy önt megismertem. Ne
felejtse el Rafaelával mindazt közölni, a mit önnek megmagyaráztam.
Látogasson meg minél többször. Zárkány Napoleonnak vigye meg
viszonüdvözletemet. Ha útra kel: mondja meg neki, a mit felőle
hallott tőlem. Egyébb útravaló neki nem kell. Jó reggelt! Ti
mondjatok nekem «jó éjt».</p>
<h3>A VÉDSZENT, A KI LESZÁLL.</h3>
<p>Az etelvári kastélytól a «herczeglakig» (a hogy a herczeg
úrlakát nevezték), jó lovakon másfél órai út volt.</p>
<p>Rafaela meg volt elégedve magával és tervének jól
sikerültével.</p>
<p>Az a nagyszerű terve sikerült, hogy ki tudta játszani Napoleon
öcsémet. Ez a vakmerő fiatal ember még arra mer gondolni, hogy
álmában találkozzék ő vele. S az álomország csodálatos birodalom!
Ott nem azok parancsolnak, a kik hatalmasok. De sikerült őt
kijátszania. <span class="pagenum"><a name="Page_87" id=
"Page_87">-87-</a></span> Tessék neki egyedül álmodni akárkiről, de
álma nem viszonoztatik. Minő vakmerőség!</p>
<p>Még ugyan hátra van ez a veszedelmes másfél óra, s reggel három
órától ötig a herczeglakban még álmodni szoktak, s az is megesik,
hogy a kik az egész éjjelt ébren töltötték, mikor kocsira ülnek, a
szempilláiknak nem birnak parancsolni; hanem hiszen itt van madame
Corysande, majd az eltöltött éj élményei, a körülébredező természet
látványa annyi tárgyat nyujtanak a beszélgetésre, hogy könnyű lesz
mellette ébren maradni.</p>
<p>Az út egy ezerholdas buzavetés síma táblái között vonult el. A
leggyönyörűbb zöld szőnyeg; se buzavirág, se pipacs közte: tiszta
buza ez, jól mívelt földbe vetve; most bujnak a kalászai, s minden
levelén, s végig a kalászok érdes toklászain az eső és harmat
billió cseppje ragyog. A nap most kel föl, s visszfényt támaszt a
kalásztengeren, melyben az utasok futó árnyékát egy fényoszlop
kiséri: a füszálakon támadó szivárvány.</p>
<p>– Nézze herczegnő, szól madame Corysande, minő dicsfény veszi az
ön fejének az árnyékát körül.</p>
<p>– Én látom az én fejem árnyéka körül képződő «halo»-t: de az,
mit ön lát, az a saját árnya körül támadó glória. Kiki a maga
szivárványát látja. Ez a megtört napsugarak tüneménye.</p>
<p>– Ah! a herczegnő is természettudós! sóhajta fel sajnálkozva
madame Corysande.</p>
<p>Rafaela nem állhatta meg, hogy el ne mosolyogjék.</p>
<p>– Ön talán nagyon megeléglette a természettudományokat?</p>
<p>– Ellenszenvem van irántuk, herczegnő, – az én lelkemet a hit
tartja fenn; szeretek hinni a csodákban, a természetfölöttiben, s
minden megmagyarázott csoda, a mit a természettudomány a maga
anyagi mozderejére visszavezet, olyan fájdalmas kiábrándulás
érzetét kelti bennem, mintha valaki megcsalt volna, a kit én híven
szerettem. A természettudomány nem egyébre való, mint <span class=
"pagenum"><a name="Page_88" id="Page_88">-88-</a></span> az
embereket hitetlenekké tenni. S mit használ a természet rejtett
titkait megtudni? Mozditja-e elő a gyógyászatot egy hajszállal is
az, hogy a chirurgia oly nagy haladást tett? Az orvosok közül csak
azt tűröm, a ki delejességgel gyógyít s a sympatheticus gyógyszerek
hatásában hiszek. Ragaszkodom a földfelettihez s nem engedem
magamtól ábrándjaimat elokoskodtatni. Nekem a mennydörgésben Isten
haragja szól s a szivárványban Isten bocsánata tündököl. Én a
fénykört fejünk árnyéka körül felavató dicsfénynek tekintem. A
mindent tudás lehet férfierény; de a nőre nézve szerencsétlenség
az. Minden nőnek szüksége van jó adag tudatlanságra, hogy fel ne
lázadjon a természet ellen annak a tudatában, hogy az emberi
hivatás terheit és örömeit oly egyenlőtlenül osztotta fel a férfi
és a nő között. Irigylem a parasztnőt, a ki mind erről nem tud
semmit. S nem lennék herczegnő: nem kellene ez az egész birtok, a
hogy a láthatárig elterjed, azzal a föltétellel, hogy mindent
megtudjak, a mi a természetben történik.</p>
<p>A jó madame Corysande annyira meg volt telve visszafojtott
gondolatokkal, hogy a mint egyszerre alkalma nyilt beszédének
szabad folyást engedni, ezt a szabadságot teljes mértékben
felhasználni is sietett s beszélt aztán Rafaelának idealis,
transcendentalis fogalmakról annyit, hogy Rafaela szerencsésen
elaludt mellette.</p>
<p>S a mint pedig Rafaela szemeit lehunyta, abban a perczben
odavitte őt a csodatevő álomtündér Napoleon öcsémhez. Hogy került
hozzá? az homályban maradt előtte. Mintha ő maga egy rámába foglalt
kép volna, mely a hozzá fohászkodó kértére megelevenedik. Napoleon
öcsém hirhedett publicista lett, kinek munkái általános feltünést
okoztak. S mintha mind e művek alapeszméit az a védszent sugallná
lelkébe. Az emberek bámulva kérdezik, ki adott neki ilyen
inspiratiót? Ki? A védszent. Rafaela tudja magáról, hogy ő az a
védszent s haragszik érte magára, hogy miért az? S az ifju feljebb
halad: népképviselő <span class="pagenum"><a name="Page_89" id=
"Page_89">-89-</a></span> lesz. A védszent most már ott ül a
képviselőház karzatán s hallja a csodáshatású szónoklatot, a mit
amaz ifjú tart a teremben. Ki sugallja neki e remek mondatokat? Ki
adja neki e magas felfogást, ez igaz lelkesülést? A védszent.
Rafaela szeretné elhagyni a karzatot, de nem mehet, meg van igézve.
Most eltünik a védencz. Senkisem tudja hová lett; egyedül a
védszent. Ő olvassa leveleit, miket az távol országokból küldöz;
rejtelmes, nagyhorderejű államtitkokkal terhes leveleket; ki tudja
találni e titkos jelirást, ő tudja, mi nagy mű van rábizva. A mű
sikerül. Jutalom, kitüntetés várnak a visszatérőre. Érdemrendek
ragyognak mellén; magas hivatalok várnak reá. Ki adta azokat neki?
A védszent. Az vezeti mindig feljebb, feljebb. A magas gúla
tetejéig. Grófi, herczegi korona, gazdagság vár reá.
Kormányhatalomban osztozik. A védszent még itt sem engedi pihenni.
Fel, fel, egész a gúla tetejéig. Mi van a gúla legmagasán? Egy
koporsó. S abban a koporsóban fekszik egy szép halott szűz, fényes
öltözetben, s e holt hajadonban Rafaela önmagát ismeri meg. – S a
védencz odajön a koporsóhoz és sír fölötte. – És az álmodónak
eszében van az, hogy ő most álmodik. És még arra is tud eszmélni,
hogy az álomnak magyarázata van. Hogy egy leánynak halottul látni
magát: menyasszonyságot jelent! S a fölötti haragjában, hogy miért
álmodja most ő azt? szemöldei összehuzódnak és homlokán veríték
gyöngyözik.</p>
<p>Pedig kár a szép herczegnőnek ez alabastrom homlokra gyöngyöket
idézni e miatt, Napoleon öcsém nem várja őt álmában, mert az már
ébren van és a herczeglaki gesztenyefasorok alatt sétál.</p>
<p>Az egyik fasor alatt ő, a másik fasor mentében Livia.</p>
<p>Mind a kettőt egy gondolat hozta ide összebeszélés nélkül.</p>
<p>– Ön a herczegnő elé sétál Livia kisasszony?</p>
<p>– Igen. Ön szintén?</p>
<p>– Könnyű kiszámítani visszaérkeztét. Reggel három <span class=
"pagenum"><a name="Page_90" id="Page_90">-90-</a></span> óra után
Etelvárott lefeküsznek; a herczegnő akkor elindul, s most már közel
jár ide.</p>
<p>– Én is így számítottam.</p>
<p>– Lássa: egy gondolaton voltunk. Hallotta az éjjel azt a nagy
zivatart?</p>
<p>– Nem hallottam. Én igen mélyen alszom.</p>
<p>– Egészen megújult utána a természet.</p>
<p>– S ma igen szép, derült nap lesz.</p>
<p>A kelő nap épen az egyenes sétány végén látszott meg, s mint egy
arany folyosón tündökölt végig a gyönyörű egyforma gesztenyefák
sorain, a háttérben meglátszó várkastély minden ablaka tűzben
látszott állni a reggeli fénytől. E hosszú sétány félmértföldnyi
vonalban szelte át a gyönyörű parkot, melynek egyik végéről a
másikig lehetett látni.</p>
<p>– Igen kellemes az ilyen reggeli séta, jegyzé meg Napoleon
öcsém.</p>
<p>– Én megszoktam, hogy mindig eléje menjek a herczegnőnek, mikor
Etelvárról hazajön.</p>
<p>– Megengedi, hogy én is önnel mehessek?</p>
<p>– A hogy tetszeni fog.</p>
<p>Most egy dülőúthoz értek. Ez az egyenes fasorból a park
vadaskerti osztálya felé kanyarult.</p>
<p>– Most melyik úton menjünk? kérdezé Napoleon öcsém Livia
kisasszonytól.</p>
<p>– Melyiket választja ön?</p>
<p>– Én azt hiszem, hogy a herczegnő a dülőúton fog jönni.</p>
<p>– Miért gondolja azt?</p>
<p>– A körülmények összevetéséből. A kocsis, ki a herczegnőt vitte,
jó barátságban van a csaplár leányával, ki a telepen bort mér;
mikor egyedül jön, mindig a csárda felé tér le, s ott meg szokott
állni, maga egy korty törköly pálinkát kap, a lovai egy falat
kenyeret a szép csaplárleánytól.</p>
<p>– De most a herczegnőt hozza. <span class="pagenum"><a name=
"Page_91" id="Page_91">-91-</a></span></p>
<p>– Úgy van. De az egész éjjel fennvirrasztottak mindannyian. S
most az úton szépen szunnyadnak az úrhölgyek a hintóban, kocsis,
inas a bakon. Az okos két szürke pedig koczog csendesen s ki nem
tér a kerékvágásból. Hanem a mint a dülő út bekanyarodásához érnek,
ott eszükbe jut, hogy ők erre szoktak járni s eszükbe jut a
csemege, a mivel a csaplárleány fogadja őket rendesen s azzal
szépen maguktól rátérnek a dülő útra. Akar ön velem fogadni, hogy
így lesz?</p>
<p>– Nem. Inkább elhiszem.</p>
<p>Azzal tehát letértek a mellékútra, itt már nem voltak rendes
fasorok, a mik külön válasszák őket: mögöttük eltünt a százablakú
kastély, előttük a mindenüvé belátó nap; az összeboruló hársfák
boltozata eltakarta őket.</p>
<p>Leon közelebb huzódott Liviához, s karját nyújtotta neki.</p>
<p>Livia szeliden odasimult hozzá, s karjára füződött.</p>
<p>Akkor Leon megállt s karjára nyugtatott kezét másik kezével
megszorítva, azt kérdezé a leánytól:</p>
<p>– Hiszesz-e még bennem?</p>
<p>– A míg csak élek; felelé a leány.</p>
<p>– Ismersz-e még engem?</p>
<p>– Egyedül én téged.</p>
<p>– Viseled-e még gyűrűmet ujjadon?</p>
<p>E szóra lehúzta keztyüjét a leány, s megmutatá ujján azt a
vékony platina gyűrűt (a mit ezüstnek is nézhetett akárki).</p>
<p>És akkor odaszorítá Leon ezt a kis rózsaszinű ujjat azzal a
fehér gyűrűvel ajkához és végtől-végig csókolá azt, halkan suttogva
a halk csókok-közben:</p>
<p>– Én szentem, – én védangyalom. Örömem és szomorúságom. Reményem
és nyugtalanságom. Életemnek egyedüli czélja! Ne dobd el ezt a
gyűrűt magadtól, kérlek. Mindenkinek bolondja vagyok – tréfából, de
igazán csak te neked, mert nálad tartom az eszemet. Hallottál rólam
eddig is sok rosszat, hallani fogsz ezentúl is eleget. <span class=
"pagenum"><a name="Page_92" id="Page_92">-92-</a></span> Mondani
fogják neked, hogy hűtelen vagyok mindenhez, hogy megcsalok
mindenkit, hogy gúnyt űzök mindenből, a mi rám lett bizva: nép
zászlójából, ország czímeréből, király koronájából, papok
pásztorbotjából, holtak keresztjéből, szerető szivekből. Lehet
igaz, lehet nem igaz. De ezt az egy szentséget, ezt a te
jegygyűrűdet meg nem csalom soha. Hiszed-e ezt nekem?</p>
<p>– Mindent hiszek neked, Leon. És én viszont azt mondom neked,
hogy ha mind azt a sok szentséget, drágaságot cserébe kinálnák
nekem ezért a gyűrűért: nem adnám azt oda soha.</p>
<p>Leon szemében könnyek ragyogtak. E drága gyöngyöket nem látta
azonban senki, csak az Isten, ha egyedül volt, s ez a leány: ha
ketten voltak.</p>
<p>– S most tanácsodat kérni jöttem; – fogózzál karomba; s hallgasd
meg, mit mondok. Aztán válaszsz, merre menjek? Előttem is válaszút
áll most.</p>
<p>Az ifjú pár karöltve haladt a csendes hársak között.</p>
<p>Nem a tündérszép, a tündérkevély herczegnő volt Leon védszentje,
kinek sugallatára várt; hanem egy szegény árva leány!</p>
<p>– Lásd: én belőlem mindenki bolondot csinál. Valóságos jogát
tartja hozzá. Legnagyobb bolondot csinált belőlem az apám. Nemcsak
azáltal, hogy gyermekkoromtól fogva tréfálkozó pajtásának tartott,
s abban gyakorolt, hogy melyikünk tud a másikon nevezetesb
kópéságot elkövetni? de legkülönösebben azáltal, hogy mágnásnak
nevelt s szegény legénynek hagyott. Tanultam én mindent, a mivel
egy ember, ha előkelő úr, ha nincs egyéb gondja, mint a világban
élni, nevezetes ember lehet; de semmitsem, a miből meg lehessen
valakinek élni. Azzal, a mit én tudok, egy gróf és gazdag ember
lehet diplomata és miniszter; egy szegény legény lehet charlatán. S
minthogy én az előbbi nem vagyok, roppant hajlamot érzek az
utóbbihoz. Megadóztatni az emberek gyarlóságait! Adót vetni az
együgyűekre, s robotoltatni az ostobákat. <span class=
"pagenum"><a name="Page_93" id="Page_93">-93-</a></span> Csak két
ember tart tőle vissza. Te és a herczeg. Egyedül az egész világon
ti ketten vagytok azok, a kikre ha gondolok, gyermeknek érzem
magamat s azt hiszem, hogy jó vagyok. Olyankor fölébred egész
büszkeségem, s nagyravágyó leszek, mint egy gyermek. Ne nevess ki
érette!</p>
<p>A leánynak hő kézszorítása biztosítá róla, hogy komolyan
hallgatnak rá.</p>
<p>– Egy életpályát látok magam előtt, melyen a nagy tehetségek s a
nagy charlatánok futnak. Néha a charlatánok jutnak el a czélhoz, s
a tehetségek maradnak le a pályáról. S mind a kettőnek kell mind a
kettőből birni valamit, s a nagy világ soha sem tudja meg felőlük,
melyik volt az igazi? csak a mikor a függönyt leeresztik, mikor a
haldokló Augustus azt mondja: «tapsoljatok, vége van a komédiának.»
Mert komédiát játszani kell. Azt, a ki kihagyja magát tanulni, a
világban rosszul látják el. Ha azt tudják meg felőle, hogy gyönge,
félretolják az útból, ha azt látják, hogy erős, mindenki
szövetkezik ellene. De milyen bolond vagyok én, hogy úgy beszélek
veled, mint egy tanár a kathedrából.</p>
<p>– Én nagyon szeretem azt hallani.</p>
<p>– Az egyik ösvénye a válaszútnak hosszú és tekervényes; ha ezen
elindulok, sokáig nem látsz, néha majd egészen is eltünök előled,
úgy, hogy híremet se hallod. Majd meg olyan híreket hallasz
felőlem, a mik hitedet megingatni jönnek. Szégyenleni fogod magadat
miattam.</p>
<p>– Nem fogom azokat elhinni.</p>
<p>– Ugy-e nem? Nehéz megpróbáltatásokat fogsz majd kiállani.
Minden valószinüség kiáltó bizonyítványt fog ellenem adni. Saját
szemeid fogják mondani, hogy hűtelen vagyok hozzád.</p>
<p>– Saját szemeimnek sem hiszek. Azt fogom mondani, hogy
álmodom.</p>
<p>– Fogsz rólam olyan hírt hallani, a mely azt hirdeti, hogy
mélyen buktam s oly alacsonyságba sülyedtem, a honnan nem érdemes
egy tiszta nőnek kezével fölemelni. <span class="pagenum"><a name=
"Page_94" id="Page_94">-94-</a></span> Vagy pedig hallasz rólam
olyan hírt, hogy magasra emelkedtem, dicsőség, világi fény vesz
körül, a melyben nem szokták meglátni a régi szerelmet s el szokták
felejteni az egyszerű, hallgató hű leányt. Bízni fogsz-e még akkor
is bennem?</p>
<p>– Akár bukol, akár emelkedel: tudom, hogy visszatérsz
hozzám.</p>
<p>– S ha ez nagyon soká fog tartani? Ha év mulik év után, s
mindenik év egy elvesztett halott lesz rád nézve?</p>
<p>– Várok rád s tudom, hogy ha megvénülök is, értem fogsz
jönni.</p>
<p>– Magadat is csábítani fog a jó szerencse; a mit gyémánt szived
megérdemel. Reád méltók, nálamnál méltóbbak fognak versenyezni,
hogy emlékemet kitörüljék abból, képemet fölváltsák.</p>
<p>– Nem adom azt oda soha. Ezt a gyűrűt nem cserélem föl máséval
soha.</p>
<p>A leány mind a két kezét összekulcsolá, mintha imával akarná
védni azt az ereklyét.</p>
<p>– Áldott jó lelkem. Tehát kész vagy rám várni a végtelen időkig
és hinni és tűrni örömtelenül, s temetve tartani közös
reményeinket. Ez a válaszút egyik ága. A másik ösvény sokkal
közelebb ér véget. Az az én kis Szent-Ilona szigetemre vezet. Egy
kis nemesi udvartelek; a mi egész birtokomból megmaradt. Hogy apám
jó hirnevét megmentsem: anyámtól maradt örökömet is odahagytam
hitelezőinek, s most csak Szent-Ilonám van még. Terem rajta buza és
tengeri, a mennyi egy család szükségeire elég. Ha magam utána
látok, újig mindig kitart s adóra is marad. Dohányt is lehet rajta
termeszteni jó sikerrel. Van hozzá egy kis regale, s ha a
tagosztályi per véget ér, a közös legelőből is jut még valami. Kis
ősi házunk kevés tatarozással lakhatóvá tehető s a régi bútorok még
kiszolgálnak egy nemzedéket s én ismertem már embereket, a kik
ilyen házban boldogok voltak. Láttad házunkat ugy-e? Emlékezel a
nagy diófákra, a mik kétfelől <span class="pagenum"><a name=
"Page_95" id="Page_95">-95-</a></span> beárnyékozzák? Tudod a kis
patakot, a mely a kerten keresztül folyik? a szép gyümölcsfák alja
terítve nyáron érett gyümölcscsel? Nem szeretnél e házban lakni?
Nem volnál ott boldog velem? Válaszsz számomra a két út közül.
Kezedbe adtam sorsomat. Ha azt mondod: menjünk a szent-ilonai
házba, ma kihirdettetem esküvőnket s két hét mulva egymásé vagyunk.
S aztán nem fogja hiremet hallani többé senki. Otthonülő, csendes,
hűséges férj leszek, tüzes gazda, jó feleségtartó,
cselédrendbentartó, nagy dohánytermesztő. Hívatal után nem látok,
kártyapajtás nem kell. Nem lesz más örömem, más bánatom, csak a
tied. Akarod-e?</p>
<p>A leány megállt és kezét homlokára tette. Arcza elhalványult.
Oly csábító volt a boldogság eszméje ily közelből. Neki dőlt egy
mohos fának, melyet végig befutott a repkény s tekintete elmélyedt
az erdő labirinthjában.</p>
<p>Olyan jó volna elkezdeni a boldogságot.</p>
<p>Öntudatlanul leszakítá egy levelét az örökzöldnek s azt, mintha
válasz volna, odanyomta kedvese kezébe.</p>
<p>– Ne felelj rögtön reá, szólt Leon, gyöngéden visszautasítva az
ajándékot. Még itt maradok estig, addig gondolj végig azokon, a
miket neked mondtam. Sorsom kezedben van. Küldhetsz, a hova akarsz.
A mit választasz számomra, azt fogadom el.</p>
<p>A leány a boldogság gyönyörével simult még szorosabban hozzá s
arczára visszatért a lángoló pir. Szive magasan dobogott arra a
gondolatra, hogy ő e férfi sorsát most kezében tartja. Egy szavától
függ annak fordulata: «menj,» vagy «jőjj!»</p>
<p>Többet aztán nem beszéltek erről, hanem magasztalták a rigókat,
a mik olyan szép hangversenyt rendeznek az erdőben.</p>
<p>Egyszer a parkból kivitt az út a szabadba.</p>
<p>Mintegy ötven-hatvan holdat tevő szabad tér nyilt meg előttük,
melyen az út átvezetett. E téren már nem voltak <span class=
"pagenum"><a name="Page_96" id="Page_96">-96-</a></span> szálfák,
csak egy-egy elnyomorodott bokor, néhol a földben hagyott reves
tuskók, kiirtott erdő emlékei.</p>
<p>Göröngyös ugarok, embermagas gazzal, vetéstáblák, a mik virítnak
a pipacstól, csüküllőtől, aszú legelők szikfűvel lepve; egy olyan
gazdaság, a mit a gazdája évtizedek óta felében szokott kiadni.
Semmi háziállat nyoma rajta. Az útakat kétfelől szegélyezi a szerb
tövis.</p>
<p>– Milyen szép pénzt bevehet a vad palatinus az idén a
papsajtból, mondá Leon. (Az pedig nem sajt, hanem gyom.)</p>
<p>– Miért hívják azt palatinusnak?</p>
<p>– Diák korában az apja kérkedett vele, hogy az ő fia magyar
nemes, abból pedig minden lehet: még palatinus is. Azóta rajta
maradt a palatinus név.</p>
<p>– Rossz ember ez, vagy bolond?</p>
<p>– Szép harmóniában egyesül nála mind a kettő, s igyekszik
egymást gyarapítani.</p>
<p>– Hogy léteznek ilyen alakok a herczegi kastély közelében?</p>
<p>– Úgy, hogy mikor a herczeg a park kiterjesztése végett a
szomszédságba eső közbirtokosokkal mind kiegyezett telkeik
megvétele iránt, háromszoros árakat adva meg nekik, ez az egy
szomszéd (igazi neve Tukmányi) nem akarta a magáét tizszeres áron
alul adni. Ezért a hatvan holdért hatvanezer forintot kért. A
herczeg nem adta meg s e nélkül készítette el a parkját. Megbánta
később nagyon. A palatinus nagyon kellemetlen szomszéd. Mindenféle
boszantás nemeit kigondolja a herczeg ellen. Vadait ellövöldözi s
még azonfölül folyton hajtja a kártalanítási pöröket az uradalom
ellen. A birtoka hosszú, keskeny, az országútról az erdei csárdához
okvetlen az ő tagján kell keresztül jönni, s ezt az útat ő nem
zárhatja el, mert szolgalom kötelezi a fentartására; hanem azt
megteszi, hogy helylyel-közzel az út két oldalán mély vermeket ás,
a mik épen csak hogy megengedik két szekérkeréknek a közöttük
átvonulást. A herczeg megbánta <span class="pagenum"><a name=
"Page_97" id="Page_97">-97-</a></span> már nagyon, hogy eleinte meg
nem adta neki a kivánt hatvanezer forintot, de azóta valahányszor
megkisérték vele az alkudozást, mindig többet kér; most már nem
elég neki százezer forint, még azonfölül holtig való ellátást
követel.</p>
<p>– Pedig ugyan nyomorúságos élete lehet neki itten.</p>
<p>– Kevéssel beéri. Meg van elégedve sült krumplival, meg avas
szalonnával; ruházatra nem igen költ.</p>
<p>– Azt mondják, hogy felesége is van.</p>
<p>– Hol van, hol nincs. Az egyik oka a mostani állapotának épen az
asszony. Legény korában jómódú, ügyes fiú volt; akkor elvett egy
szegény leányt, azért, hogy majd az jó háziasszony lesz. Hanem a
leány, a mint asszonynyá lett, egyszerre megváltozott, elfeledte,
hogyan kell dolgozni, préda, czifrálkodó lett, veszekedő,
patvarkodó. Mindennap verekedtek, s egy-egy nagy ütközet után az
asszony elbujdosott a háztól, időjártával megint hazakerült s újra
kezdődött a nibelungenharcz. Még most is folyik. Az asszony
hónapokig odavan. Senki se kérdi tőle, hol jár? aztán megint
beállít, akkor megverik; másnap ő kezdi el a verekedést s ez megy
szépen felváltva. Arról tudni meg, hogy mikor van itthon a
palatinusné, hogy olyankor a férj elmegy kóborolni a régi
ismerősökhöz, azokkal is minden fölött összevész, ott is rendesen
megverik; beül a malom alá politizálni s heczczeli a parasztokat.
Azalatt az asszony, a mi csak elpusztítható van a háznál, azt
elprédálja; mikor aztán odább megy, akkor a férj szépen hazakerül.
Néha el vannak félesztendeig is csöndesen a közös házban; olyankor
nem szólnak egymáshoz. Az egyik a pitvarajtón jár ki, a másik a
konyhaajtón. A mit egymásnak tudtára akarnak adni, azt felirják
krétával egymásnak az ajtajára kivülről; az arra menők olvashatják
az egész épületes levelezést, mely kezdődik a leggyöngédebb
czímeken, a mik között a «te boszorkány» és a «te zsivány» a
legszelidebbek közé tartozik. Mikor otthon van az asszony, akkor a
<span class="pagenum"><a name="Page_98" id=
"Page_98">-98-</a></span> gazda mindennap hátához veri a kozmás
ételt, avas rántást, a fővetlen babot lábosostul, mikor aztán maga
marad, akkor jó dolga van, süthet magának burgonyát, s hogy jól
mulasson, egész nap kártyázik; de minthogy se játszó társa, se
pénze nincsen hozzá, játszik tarokkot egyedül; ha nyer, azt
felirja, ha veszt, akkor nem fizet; ha nem jár jó kártyája,
összevész a képzelt játszótársakkal s felrugja a székeiket s aztán
játszik patiencet egyedül. Ebben telik le az egész egész élete.</p>
<p>– Félelmes embernek mondják.</p>
<p>– Ha valaki megijed tőle, azzal goromba. Kutyára nincs szüksége
a háznál, maga is meg tudja ugatni az embereket.</p>
<p>– Egyszer elmentem a háza előtt, s rám kiáltott, hogy mit
nézegetek ott körül? Pedig bizony nem ő rá voltam kiváncsi, hanem
az udvarban egy szép sárga rózsabokrot láttam.</p>
<p>– Igen. Ez képezi épen az ő büszkeségét. Ez a szép aranyszinű
centifolia. Ennek a dugványát az ő nagyapja a Louvre-kertjéből
hozta el a tarsolyában, a franczia háború alatt s büszke volt rá,
hogy a rózsát Wellingtonnak híjják. Igazán egyetlen példány. Maga
az eredeti rég elveszett; ez pedig egész bozóttá lett már. Nincs
olyan ár, a miért e rózsából hagyján egy ojtóágat, vagy dugványt
adna oda az öreg, de csak egy rózsát is le hagyna szakítani. Azt ő
körülkerteli tövissel s nyilás idején őrzi puskával. Ez az ő
symboluma. Koronkint új nevet ad neki. Egy időben elnevezte Bemnek:
Wellingtont elcsapta. Az volt az ő legnagyobb embere. Azután
Napoleont tisztelte meg vele. Most Garibaldinak híjja.</p>
<p>A sétáló pár e beszélgetés alatt elhagyva a park hűs árnyékos
fáit, az ugaron átvezető út hosszában haladt előre, különválva. Az
irigy út választotta őket el egymástól, mely közepén sáros volt, s
csak a két oldalán volt egy keskeny pázsitos mesgye, a min száraz
lábbal lehetett előre haladni egyesével. <span class=
"pagenum"><a name="Page_99" id="Page_99">-99-</a></span></p>
<p>Az úttól nehány ölnyi távolban feküdt a vén világkerülő háza.
Igazán feküdt, mint egy kifáradt mastodon, a ki várja már az
özönvizet, a mi eltakarja. Falairól lehullott minden vakolat,
kifitítva a ronda vályograkást; a háztetőn több volt a lyuk, mint a
zsindely. Hanem egy szegletén a rozzant, ronda vityillónak virított
egy rengeteg rózsabokor, mely még a szarufákon is túl emelkedett s
ráborult a rongyos háztetőre. Az a rózsabokor tele volt aranysárga
virágokkal, a mik a rózsák között a mammuthok; mintha arany palást
volna egy rongyos koldus vállára vetve; ez a rózsabokor pedig körül
volt kerítve egy tüskesánczczal, a tövisek egész gyűjteménye volt a
körül embermagasságra összehordva, egy minden ostrommal daczoló
mamelon.</p>
<p>A különös védelem annyiban indokolt volt, hogy az udvarnak mind
a két kapuja kidőlt már a sarkából; az járhatott rajta keresztül, a
ki akart.</p>
<p>– Menjünk az udvaron keresztül, mondá Liviának Leon.</p>
<p>– Félek, hogy ránk kiált megint az az ember.</p>
<p>– Szabad-e neked félned, mikor én velem vagy?</p>
<p>– Ne tegezz itt! Meghallják.</p>
<p>– Alszik ez a fenevad most.</p>
<p>– Lépteink felkölthetik.</p>
<p>– Ne féljen tőle. Nyujtsa karját. Szabad-e önnek félni, mikor én
mellette vagyok?</p>
<p>– Nem magamért félek. Engem csak nem bánt, de önbe belevesz.</p>
<p>– Ne féljen semmit. Én ismerem őt jól. Tudok a nyelvén beszélni.
Jőjjön oda velem. Én kicsalom az odujából. Meglássa, hogy
megszelidül majd. Még ráveszem, hogy ajándékozzon önnek a
rózsából.</p>
<p>Livia gyermeteg odaadással kapaszkodott Leon karjába, a ki aztán
odament vele az egyik ablakhoz, mely legközelebb volt a
rózsatőhöz.</p>
<p>Az ablakon nem volt függöny, egy tábláján hiányzott <span class=
"pagenum"><a name="Page_100" id="Page_100">-100-</a></span> az
üveg, az be volt ragasztva papirral: azt a papirt is kilyukasztotta
valami baleset, s ott be volt ragasztva másik papirral. Livia
félrehuzódott az ablaktól, átallva idegen férfi szobájába belesni;
Leon azonban egyenesen oda plántálta magát az ablak elé s benézett
rajta.</p>
<p>Az asztal előtt, melynek egyik eltört lába téglával volt
felpóczkolva, ült a világkerülő. Hatvan éves lehetett, talán ősz,
talán kopasz? azt nem látni, fejébe van húzva a vidrasüveg; minden
öltözete rongyos, szurtos, meszes a faltól, sáros az úttól, zöld a
fűtől, arcza czéklapiros a pálinkától, s szemei tüzesek, orra
megfekszi a bozontosan előre nyuló bajuszt, mely háromféleszínű a
dohány mindenféle chromaticus befolyásától. Kártyázik egyedül.
Háttal ül az ablaknak, hogy a nap ne süssön a szemébe. Kever, emel,
oszt, felszedi a kártyát, kiteríti az ellenfeleiét, elégülten
krákog. Tele a marka tarokkal, tous les trois, quint major.</p>
<p>Leon odavonta Liviát is, hogy nézze azt az embert.</p>
<p>Livia kiváncsian várta, hogy fog ezzel Leon elkezdeni «szépen»
beszélni.</p>
<p>Hát úgy, hogy hirtelen ráütött az öklével az ablakfára s
bekiáltott medveriasztó hangon:</p>
<p>– Contra a pagat ultimónak!</p>
<p>A vad ember e szóra és robajra, mint a meglőtt vadkan ugrott fel
helyéből s első ijedelmében az ajtónak akart rohanni, hanem aztán
mikor váratlan látogatójának arczát meglátta, odajött csendesen az
ablakhoz, s kinyitotta a félszárnyat s igen szeliden szólt a
békezavaróhoz:</p>
<p>– No, mi kell, barátom, Napoleonkám?</p>
<p>– Semmi barátom! Urad és birád! Fel vagy jelentve, hogy
játékbarlangot tartasz: társaid feladtak, hogy hamisan játszol, s
elnyered a pénzüket.</p>
<p>– Csak mindig bolondozol te én velem, Napoleonkám. Szabódék a
saját házában megtámadott.</p>
<p>– Semmi komázás! Azt akarod-e, hogy én menjek be tehozzád, vagy
te jösz ki én hozzám? <span class="pagenum"><a name="Page_101" id=
"Page_101">-101-</a></span></p>
<p>A pseudo-palatinus kitekintett az ablakon s igazán meghökkent, a
mint egy nőalakot is megpillantott. A pipáját a túlsó oldalra
fordította a szájában. Pedig az nevezetes pipa volt: a vizsla
megállta, annyira vadszaga volt.</p>
<p>– Te! Ki az? A feleséged? kérdé Leontól.</p>
<p>– Hát ki volna más?</p>
<p>Erre a szóra elkezdett satyrmódra vigyorogni az öreg; kétfelé
törülgette a bajuszát; egész jó kedve lett. Azon örült talán, hogy
ime megint beleesett egy ember a csávába, a miben ő ki lett
cserezve. Fiatal ember elvett egy fiatal leányt. Harmincz esztendő
mulva ezek is így fognak verekedni, mint mi ketten.</p>
<p>– No, hát mért jöttetek ide Napoleonkám?</p>
<p>– Majd megmondom, ha kijösz. Fogni akarom az üstöködet. Veled
csak úgy lehet beszélni. No szedd fel magadat s hozd ki a fejedet.
Hanem előbb szépen gombolkozzál össze.</p>
<p>A vén medve engedelmeskedett; kinyitotta a nyikorgó ajtót s
megjelent látogatói előtt. Alacsonynak látszó, görbedt hátú ember
volt, az egyik válla lejebb állt, mint a másik. Semmisem volt rajta
szép.</p>
<p>– A fejéhez van ám nőve a kalapja; mondá Leon.</p>
<p>Erre csakugyan kihúzta a fejét a vidrasüvegből.</p>
<p>– No, annyira már rávettem a medvét, hogy mikor egy asszonyt lát
maga előtt, megemelje a tökfedőt. Velem is kezet szorítanál úgy-e,
ha olyan piszkos nem volna a kezed, hogy félsz, hogy hozzám ragad?
Mikor mosdattak meg utoljára?</p>
<p>A furcsa alak nevetett.</p>
<p>– Hehe Napoleonkám, nem akarok én már szép lenni. Majd a te
kezed is pipamocskos lesz, ha megvénülsz.</p>
<p>Livia bámulta Leont, hogy ezzel a rettegett erdei manóval ilyen
hangon mer beszélni.</p>
<p>Pedig még egy sokkal merészebb kisérletre is vállalkozott
<span class="pagenum"><a name="Page_102" id=
"Page_102">-102-</a></span> Leon. Ez olyan, mint mikor az
állatszelidítő a tigrisnek párolgó nyers hust ver az orrához.</p>
<p>– Te palatinus; szólt Leon, karját bizalmasan öltve a diogenesi
alak karjába. Nem hiába jöttem én tehozzád; hanem azért, hogy
valamit kérjek tőled.</p>
<p>Livia gondolta magában: sárga rózsát. Volt annál még
veszedelmesebb tárgy is.</p>
<p>– Lásd, én most fel akarok lépni képviselőjelöltnek. Nagyon rá
vagyok szorúlva, nincs miből élnem. Ha bejutnék, egy kis
hazaárulásért nekem is adnának majd valami jó zsiros hivatalt s az
nekem jól esnék. Neked nagy befolyásod van a parasztokra. Kérném a
pártfogásodat.</p>
<p>Ez volt az a tárgy, a mivel vad oroszlányt lehetett csinálni a
barlanglakóból.</p>
<p>– Mit? kiáltá fel, szerteszét köpve a szót és a dohánybűzt.
Tégedet választani meg képviselőnek? s azzal kirántá a karját Leon
kezéből. Inkább Rózsa Sándort, Patkót, Bogár Ferkót! Az egész
fiatal nemzedék ágyúból kilőni való! Gyávák, hazaárulók vagytok
valamennyien! Murawieff, Nena Sahib kell nektek, nem országgyűlés!
Hozzátok ide Orsinit, arra rászavazok, aztán a guillotinra, az
legyen az alkotmányotok!</p>
<p>Leon ijedt arczczal csapta össze a kezeit.</p>
<p>– Szerencsétlen ember, mit cselekedtél?</p>
<p>Erre az ijedt arczra maga a dühösködő még jobban megijedt.</p>
<p>– No hát mit cselekedtem?</p>
<p>– Miket beszéltél most, két tanú jelenlétében.</p>
<p>– No hát adjatok fel! Aztán mi lesz értte? Hát levágják a
nyakamat!</p>
<p>– De nem vágják le a nyakadat; hanem rosszabbat tesznek
veled.</p>
<p>– Mi rosszabbat?</p>
<p>– Tudod, hogy mit csinál most a feleséged?</p>
<p>– Az ördög tudja. Hát mit csinál? <span class="pagenum"><a name=
"Page_103" id="Page_103">-103-</a></span></p>
<p>– A bíz abban mesterkedik, hogy tégedet, mint őrültet
becsukkason s akkor azután ha bekerültél a vörös toronyba, majd ő
veri el a szép dominiumodat. Már pedig az ilyen beszédért
okvetlenül odakerülsz. Ketten hallottuk. Ha a feleséged ránk
hivatkozik: datum Lipótmező.</p>
<p>Livia megszánta a szorongatott embert. Ez már kegyetlenkedés
volt az ő szemében. Egy erős embernek egy gyöngét nem szabad így
kínozni.</p>
<p>– Ne féljen Tukmányi úr, szólt bele szelíden; én nem fogom
elárulni Tukmányi urat.</p>
<p>A vadembert meglepte az, hogy saját nevén szólítják. Már hozzá
volt szokva egészen a gúnynevéhez. Először körülnézett, hogy nem
más ember-e az, a kihez szólnak? Azután nagyon meghatotta a kegyes
pártfogás. Hihetetlen, de igaz, hogy a mosdatlan, káromkodástól
bélpoklos száj e szókra idomulhasson.</p>
<p>– Csókolom a kezeit a ténsasszonynak. S azzal, hogy egyszerre
más fordulatot adjon a beszédnek, azt kérdé, hogy: «látta-e már az
én szép rózsámat? Adok belőle egyet a tekintetes asszonynak».</p>
<p>Leon szinlelt bámulattal mondá.</p>
<p>– Te ajándékozni kezdesz Garibaldiból?</p>
<p>– Semmi Garibaldi! förmedt fel a vadpalatinus: annak már vége
van! Garibaldi is pecsovics lett, áruló lett, királypárti lett,
megadta magát. Mazzini az egyetlen igaz ember. Tetszik-e
Mazzini-rózsájából! Ha nem tetszik, nem adok. Ha Garibaldinak
mondják, nem adok belőle!</p>
<p>Nagyobb feladat volt az annál, hogy hogyan lehet hozzájutni
Mazzinihoz, mert az jobban körül volt véve gyilkos fegyverekkel
rőzse alakjában, mint valóságban. A vad ember nem restelte
vasvillával rést törni a saját várán, s a szűk nyiláson
átfurakodni, koczkáztatva, hogy rongyos kabátját még rongyosabbá
tépi; azon átesve azután, kikereste a rózsák legszebbikét, azt
törte le Livia számára. <span class="pagenum"><a name="Page_104"
id="Page_104">-104-</a></span></p>
<p>Ez olyan ajándék volt, a minőben még nem részült semmi
herczegnő. Mi vette rá a barlanglakót? Livia szelidsége? vagy Leon
kegyeskedése? Tán együtt mind a kettő.</p>
<p>– Látod, szólt Leon, a furcsa háziurhoz, miután Livia szépen
megköszönte az ajándékot; pedig mi ketten olyan szépen megélhetnénk
együtt, ha társaságba lépnénk. Én tudok mindenféle nyelveket:
eljárnánk Európa nagy városaiba; van jó hangom és előadásom; azután
mutogatnánk tégedet, mint magyarországi troglodythot, a ki megeszi
a csirkét nyersen s a cserebogarat elevenen, s majdnem úgy röfög,
mint egy ember; sok pénzt bekeresnénk vele.</p>
<p>– Csak nagy ördög vagy te! Védé magát gyöngén az insultált
házigazda. Azonban más jutott most eszébe. Megfogta Livia kezét, a
melyikben a kapott rózsát tartotta. Hanem arra kérem ám, hogy ezt a
rózsát oda ne ajándékozza ennek itt ni. Mert félek, hogy ojtani
talál belőle.</p>
<p>– Nem! Nem adom oda senkinek; szólt kedélyesen Livia.</p>
<p>– Lovagi szavamat adom rá, hogy nem ojtom el a szemeket róla,
biztosítá Leon pathoszszal.</p>
<p>– Ej, a te szavadra nem adok én semmit. Férfiszó, becsületszó,
esküvés mind hazugság; de a fehér személynek hinni lehet: a míg
férjhez nem ment.</p>
<p>– No, de micsoda gorombaság ez? támadt rá Leon, tüntetőleg vonva
Livia kezét karja alá.</p>
<p>– Dejszen nem feleséged ez neked! Mert ha feleséged volna, már
azóta veszekedett volna veled.</p>
<p>– Akarod, hogy megtépázzam az üstöködet?</p>
<p>– Azzal nem bizonyítasz semmit, öcsém, hosszú Napoleon! hanem
hát merd megcsókolni, ha feleséged.</p>
<p>Erre a szóra a füléig lángvörös lett Livia arcza; nem is várt be
több szót, hanem futásra vette a dolgot s Leont is magával ragadta.
<span class="pagenum"><a name="Page_105" id=
"Page_105">-105-</a></span></p>
<p>A troglodyth kaczagott utánuk; a két oldalát fogta a
tenyereivel, a falnak támaszkodott, azt verte az öklével, úgy
kaczagott; a papucsait felrugta a levegőbe, úgy kaczagott;
hanyattvetette magát a kutyakapor közé, s a lábaival kalimpázott a
levegőben, úgy kaczagott. Még a távolból is hangzott utánok
leányszalasztó röheje.</p>
<p>– Minek bántál olyan kegyetlenül e szegény emberrel? duzzogott
Livia Leonra (hogy a félbeszakadt thémát más textussal
helyettesítse).</p>
<p>– Mert rászolgált. Mikor szembe áll neki valaki, akkor
meghúnyászkodik, de a mint hátat fordít neki, már rosszban töri a
fejét. Ezt minden mellette elmenőnek érdemes oldalba ütni; ha ma
nem érdemli meg, majd megérdemli holnap; ha nekem nem vétett,
vétett valakinek másnak. Ezt meg kell verni, hogy beszéljen s meg
kell verni, hogy hallgasson. Bizonyos vagyok benne, hogy rászolgált
ma is arra, a mit kapott. Ott van ni! mit mondtam?</p>
<p>– Jézus Mária!</p>
<hr class="tb" />
<p>Mi történt?</p>
<p>Rafaela álmodott tovább. Az ifjú hős már elérte a gula
magaslatát; már ott áll a koporsóban fekvő ragyogó alak előtt;
megfogja annak kezét, s arra a halott összeszorítja újjait, úgy
hogy a kezeik nem birnak többé elválni egymástól, újj újjba
kulcsolódik; akkor elkezd az egész nagy pyramid ingadozni, egy
rémséges robbanás; s azzal holt menyasszony és vőlegény együtt
zuhannak a mélységbe alá.</p>
<p>A herczegnő felriad álmából s ébren is Leon arcza az, a mit maga
előtt lát.</p>
<p>– Mi történt? kérdi felriadva.</p>
<p>– Szerencsére nem nagy baj, felel Napoleon öcsém. A két első
kerék egyszerre zuhant az árokba.</p>
<p>– Hát a kocsis és az inas?</p>
<p>– Az egyik az innenső, a másik a túlsó árokba esett, most
másznak ki, semmi bajuk, csak nyakig sárosak. <span class=
"pagenum"><a name="Page_106" id="Page_106">-106-</a></span></p>
<p>– De hogy történhetett ez?</p>
<p>– Bizonyosan aludt minden jó lelkiismeretű lélek, a lovák
félretértek a dülő útra, a hol olyan közelre ásta az a vén
gonosztevő a két tiltó árkot, hogy mind a két kerék belézuhant. Nem
mondtam Livia kisasszony?</p>
<p>– Livia! Te itt vagy! Ugyan jó, hogy elém jöttetek. Most mit
csináljunk?</p>
<p>– Kiemeljük a megfeneklett hintót, aztán visszafordítjuk; a két
cseléd ilyen sárosan nem ülhet fel a bakra, azok haza mennek
gyalog, én majd hajtom a lovakat.</p>
<p>– Nem jó lesz, ellenezé a herczegnő. Ha ön hajtja a lovakat,
atyám meglát bennünket s ez őt felizgatja. Majd én hajtom a
lovakat, akkor azt hiszi, kedvtelésből tettem.</p>
<p>Hanem akkor a herczegnőnek kell Napoleon öcsém mellé ülni.</p>
<p>Igy sem jó lesz.</p>
<p>– Livia mellém ül; ön pedig uram, madame Corysandehoz.</p>
<p>Igy egészen jó lesz.</p>
<p>Ez alatt a cselédek ismét kerékre állították a hintót. Ugyan
áldották, a ki azt az árkot vájta. Az pedig most hasra feküdt, úgy
kaczagott.</p>
<p>Hazaérve Livia mindenkinek eldicsekedett a nagyszerű ajándékkal,
a mit a rossz szomszédtól kapott. Ebéd felett ez volt a társalgás
tárgya. Mindenki tudott felőle valami hallatlan badarságot
felhozni, a miknek összefoglalásából a barlanglakó egy tökéletes
majommá visszafajult darwini ősremekké domborult ki.</p>
<p>… – És ez az ember ezelőtt harminczöt évvel épen ilyen kedélyes,
derült, jószívű, elmés ifjú volt, mint Napoleon öcsém; jegyzé meg
végül az öreg számtartó. Még szép is volt, a leányok bolondultak
utána.</p>
<p>… Mikor délután Zárkány Napoleon elbúcsúzott a herczegi
családtól, a kézszorítás közben, mit Liviától kapott, egy repkény
levél maradt a kezében. Ez örökzöld levél azt mondá: «Menj!… Rád
várok…»</p>
<hr class="chap" />
<p><span class="pagenum"><a name="Page_107" id=
"Page_107">-107-</a></span></p>
<h2>MÁSODIK RÉSZ.<br />
A REND-ÚR.</h2>
<p><span class="pagenum"><a name="Page_108" id=
"Page_108">-108-</a></span></p>
<p><span class="pagenum"><a name="Page_109" id="Page_109"><br />
-109-</a></span></p>
<h3>A «FÜRST» ÉS A «PRINCZ».</h3>
<p>Kedves princz Alienor, megbocsát ön, hogy itt az előszobájában
egy férfinak (azt hiszem, a komornyikja volt) egy pofont adék, s
egy másik állatot, a kinek a neme után nem tudakozódtam, innen az
ön szobájából nyakánál fogva kilökék… Ez már az én modorom, ha
valahová bekoczogtatok, a hová nem akarnak beereszteni. Egyébiránt
az ön hibája, hogy elmulasztotta utasításba adni, miszerint azon
bizalmas személyek közé, a kiknek szabad bejárásuk van önhöz, az
apja is oda számítandó. Azért kérem, ne dúlja fel magát, még csak
reggel tizenegy óra van: a legszebb hajnali álom ideje. Ha kivánja,
idehozatom a chocoladéját; az ágyfüggönyöket csak félig huzzuk
szét, s aztán beszélgethetünk. Ön azalatt kibontogatja a hajából a
papillotokat, vagy ha ezt a friseur nélkül nem teheti, felveheti a
peplumot, ledülhet a kerevetre, s én majd kezébe adom a
nargiléhjét, kedves princz Alienor. Csak nem szégyenli magát tőlem?
Igaz, hogy én férfi vagyok, s ön ezzel a himzett hálófőkötővel,
ezekkel a függőkkel a füleiben úgy tünik fel, mint egy kisasszony;
hanem hiszen mi benső viszonyban állunk egymással, s nincs okunk
titkolózni, még ha két külön nemhez tartoznánk is.</p>
<p>– Ugyan édes «Fürst Pratz von und zu Nornenstein», széles
birodalmad nagyszámú alattvalói között nem találsz senkit mást, a
kit untass, mint engemet?</p>
<p>– Au contraire, kedves Princz Alienor; én önnek <span class=
"pagenum"><a name="Page_110" id="Page_110">-110-</a></span>
gratulálni jöttem a születése napjához: huszonkettedik születése
napjához.</p>
<p>– Merci! A huszonkettedik nem érdemes a gratulatióra.</p>
<p>– Mert még kettővel hátrább van a huszonnégynél. Lássa ön, épen
ezért jöttem ma önhöz. Mert én nem tartozom önnek a szeretői közé,
a kik azért gratulálnak, hogy ékszereket kapjanak ajándékba, sem
czimborái közé, kik a pezsgőt várják a nyájas üdvözlet után!…</p>
<p>– Hanem az apáim közé.</p>
<p>– Biztosítom önt róla, hogy e szónak csak singulárisa van, mint
a «halál»-nak. Én hoztam önnek valamit a gratulatióhoz. Épen arról
akarok önnel beszélni, hogy szándékom van a hátralévő két fatalis
évet anticipálni, s önt nagykorusítani.</p>
<p>– Már ezt meg lehet hallgatni.</p>
<p>– No úgy-e? Most már kiment az álom a szeméből? Még tán fel is
öltözködnék? El van készítve számára a légfütő szekrényben a
burkony és selyemsalavári, hogy meg ne hűtse magát fölkeléskor a
hideg öltönydarabokkal. Kezébe adjam? Tehát nem volna önre nézve
kellemetlen, ha két évvel ideje előtt birtokába vehetné anyai
örökségét s évdíj helyett egész vagyonával rendelkezhetnék? Nem
kivánok minden kérdésemre választ. Tudom méltánylani azon gondot,
melylyel ön szép fogainak és szájpadlásának tartozik; csak vegye ön
tele a száját az anatherinvízzel, s ha helyesli, a mit mondok, majd
bólintson a fejével, ha nem helyesli, rázza meg azt, én érteni
fogok belőle.</p>
<hr class="tb" />
<p>– Tehát én ki akarom önnek adni anyai örökét. (Mellesleg
megjegyezve, azt nem jól teszi ön, ha a «keleti szőrvesztő szert»
használja arra, hogy karjáról és lábszárairól a férfias pelyhet
eltávolítsa, attól a bőr érdességet kap; a rómaiak azt izzó
dióhéjjal szokták elperzselni, attól a bőr egész nőies simaságot
kap.) Azonban kedves princz <span class="pagenum"><a name=
"Page_111" id="Page_111">-111-</a></span> Alienor, én önnek anyai
örökét csak egy föltétel alatt vagyok hajlandó kiadni két évvel a
törvényes idő előtt, s a föltétel az, hogy ön az apai örökségnek is
átveendi egy részét.</p>
<p>– Ah! Kezdesz érdekes lenni.</p>
<p>– Úgy van, kedves princz Alienor; önt nagyon fösvényül részesíté
az apja mindazon lényeges tulajdonokban, a miket ő maga őseitől
örökölt. Legelőször is hasonlítsa ön össze külsőnket. Én az idén
töltöm be az ötvenedik évet, s bár homlokom tarkóig kopasz s hajam,
bajuszom szürkül: nem festem, nekem az így illik, azért tökéletes
délczeg férfi vagyok. Egészségem vas; kezeimmel patkókat török
szét; megvívok a medvével a vadászaton s megállok a hózivatarban
napestig, még be sem rekedek utána. Ön pedig egy huszonkét éves
ifjú, a ki, hogy nőiesebbnek lássák, kitépi a szőrt az álláról,
festi az arczát, ajkait, elfárad a tánczban s kiszalad a
szinházból, ha a darabban lőnek.</p>
<p>– Valóban nagyon külömbözünk egymástól.</p>
<p>– Mikor én ilyen idős voltam, mint ön, már kilencz párbajom
volt, egy orosz ezredest megöltem kardviadalban; háromszor voltam
nyertes az epsomi és longchampsi akadályversenyen saját magam
lovagolta paripával; kezemet, lábamat törtem s kigyógyultam;
átúsztam fogadásból a nagy vizesés medenczéjét Schafhausennél, s
felmásztam a Dhawalagiri csúcsára. Harmincz esztendős koromban
ezredese voltam az osztrák hadseregnek s viseltem mellemen hét
ország érdemrendét. Egy praetereálás miatt odadobtam kardbojtot és
érdemrendeket s elmentem hadakozni Abd-el Kader ellen, mint
önkénytes s verekedtem beduinokkal és oroszlánokkal.</p>
<p>– Ezt én mind nem csinálom utánad.</p>
<p>– Tudom. És sok egyebet nem. Én nemcsak athleta voltam, hanem
gavallér is. Én is szerettem az asszonyokat; de nem azokat, a
kiknek birása olcsó gyönyörüség, hanem a kiknek megnyerése fáradság
és veszély. Nem én voltam bolondja a nőnek, hanem az őrjöngött
értem. S e <span class="pagenum"><a name="Page_112" id=
"Page_112">-112-</a></span> genreben nem volt előttem semmi
elérhetlen. Csókot kaptam nyilvános tornában egy királynétól s
elszöktettem a török szultán háreméből a nagy Bejrám-ünnepi
kegyencznőt.</p>
<p>– S utoljára elvetted egy amsterdami kereskedő leányát
feleségül.</p>
<p>– De a ki harmincz millió mark aranyat hozott nászajándékul s a
világ első szépsége volt, s huszonnégy kérője közül választott
engem, a kinek nagy szüksége volt rá, hogy uralkodó fejedelmi házam
vagyoni állását rehabilitáljam.</p>
<p>– És egy kis lágy kereskedővért olts bele a Nornenstein
fejedelmi erekbe.</p>
<p>– Sajnos, hogy így van. Ön e vérvegyülék hybriduma. A kiben mind
a két faj jó tulajdonai kárbavesztek. A hollandiból megkapta ön a
lágyságot, a hidegséget, az önzést; a vendböl (mert mi azok
vagyunk) a pazarlást, az élvkeresést, a kevélységet; az első
paralyzálta az utolsóban a férfias bátorságot, a nyugtalan
tettvágyat, a lelkesülést: az utóbbi kiölte az elsőből a
családiasságot, a szemérmet, a megfontolást.</p>
<p>– Akkor ez nem az én hibám, hanem a vegyészé.</p>
<p>– Meg a nevelőé. Anyja keze alatt nevekedett ön. Az csinált
önből, férfiból, leányt.</p>
<p>– Látod milyen kár volt, hogy nem te vállaltad magadra Mentor
szerepét. Ha mindennap nyers hússal etettél s jeges vízbe mártottál
volna, most meglehet, hogy méltó utódod volnék.</p>
<p>– Tettem volna azt is, ha ennél nagyobb küldetés nem várt volna
rám a világban. Ön nem is álmodott még eddig arról. Azt hiszi,
kedves, hogy a férfierő csak verekedésben s asszonycsábításban
nyilvánult nálam? Életemnek évtizedei voltak arra szentelve, hogy
vasakarattal, szivós makacssággal küzdjek egy eltaposott ügy
mellett, melyre egész Európa ráépítkezett már, s melyről én még
most is le akarom szórni az új építményeket. S ön erről mit sem
tud?</p>
<p>– Rotteckben nem fordul elő a neved. <span class=
"pagenum"><a name="Page_113" id="Page_113">-113-</a></span></p>
<p>– A nevem nem, de tetteim igen. Olvasott ön a német
«rendurak»-ról (Standesherren), a mediatizált uralkodó
fejedelmekről valamit?</p>
<p>– Már elfelejtettem.</p>
<p>– De azt tán nem felejtette el ön, hogy ősei is uralkodó
fejedelmek voltak «von und zu Nornenstein». Olyan jó uralkodók,
mint a Brandenburgiak, vagy a Coburgok. Egyenrangúak a Görzökkel,
Platenekkel, Nájpergekkel. A kik határaikon vámot szedtek,
fővárosukban residentiát tartottak és testőrsereget, halál és
kegyelemjogot gyakoroltak, újonczokat szedhettek.</p>
<p>– S katonáikat eladhatták, mint a hesseni választófejedelem.</p>
<p>– Azt is megtehették. Kedves princz Alienor, én koczkáztatom
azt, hogy önnek a türelmét kimerítsem, a midőn elmondom önnek a
«Pratz von und zu Nornenstein» uralkodó fejedelmek történetét.</p>
<p>– A kék öreg Istenre Bajorországban! ez sok lesz.</p>
<p>– Nagyon örvendek, hogy egy férfias tényre már kényszerítettem
önt. Ön már káromkodik. És pedig ez volt az ön nagyatyjának
kedvencz erőkifejezése: «beim blauen Herrgott in Bayern!» Az ön
nagyatyja még tettleges uralkodó fejedelem volt Nornensteinban;
országfejedelem s mikor meghalt, kétheti országos gyász volt
hirdetve egész Nornensteinra.</p>
<p>– A mit meg is tartottak – a kéményseprők.</p>
<p>– Negyvenkilencz országfejedelemség volt Németország területén.
Souverain önálló birodalom, mely saját törvénynyel, saját pénzzel,
saját mértékkel, saját országos színekkel, saját hadi egyenruhával
birt.</p>
<p>– És saját államadósságokkal.</p>
<p>– Mikor a brandenburgi vakmerő erőszakkal bekebelezte a
nevezetes két Giech és Schönberg uralkodó fejedelemségeket, az
jeladás lett a többi apróbb-nagyobb királyoknak, fejedelmeknek,
hogy a területükön alapult uralkodó fejedelemségeket felfalatozzák.
<span class="pagenum"><a name="Page_114" id=
"Page_114">-114-</a></span></p>
<p>– Királyi cannibalismus!</p>
<p>– Negyvenkilencz uralkodó fejedelem s huszonöt őrgróf egyhangú
tiltakozása áll örökké útjában ez égbekiáltó jogtapodásnak. A
Bundesarchiv őrzi ezüst tokba elzárva a mindannyi Durchlaucht és
Erlaucht pecsétjével szentesített okmányt. A gonosz emlékű bécsi
congressus megkisérté ez országrablást szentesíteni s paragrafusra
szedte jogaink elrablását. Azontúl elneveztek bennünket mediatizált
fejedelmeknek. Csupán Metternichnek volt irántunk rokonszenve, ő
bennünket «szomorú áldozatok»-nak czímezett.</p>
<p>– Kérlek jobbágyi hódolattal, fenséges «szomorú áldozat», majd
ha vége lesz, költs fel.</p>
<p>– Nem fog ön elaludni rajta, kedves princz Alienor, majd
mindjárt fog következni valami, a mi az ujabb kor ivadékát is
érdekelni találja. Annyit talán hallott ön udvarmesterétől, hogy
első Napoleon kedvencz eszméje volt a «rhenusi szövetség», a mi
ránk nézve egyértelmű a paradicsommal. Gaugrófjaink csoportosan
harczoltak Napoleon táborában. Ezért bántak el velünk a győztesek
oly irgalom nélkül. Souverain jogainkat elébb átalakították
privilegiumokká. Kimondták, hogy a «rendur»-ak képezik a német
birodalom legkiváltságoltabb osztályát; elől ülnek az
országgyülésen, birtokaik a katonai szolgálat alól fölmentetnek, s
ha nekik tetszik a hadi pálya, bármely ország hadseregébe szabad
választás szerint beléphetnek; a családfők testőröket tarthatnak s
jobbágyaik fölött első folyamodású biróságot gyakorolhatnak!
Gyalázatos alábbszállítása uralkodói hatalmunknak: de bár töredéke
a trónnak, még mindig ereklye. Meg akartuk azt őrizni. Mikor én
önnek anyját nőül vettem, mely házassági tény a Bundesacte 75-ik
§-a szerint minden német uralkodónak bejelentendő s azok által
tudomásul veendő volt, azt mondám: jól van, nem akarjátok elismerni
a mi isteni jogainkat in theoria, bizonyítsuk be azoknak létezését
in praxi. Önnek anyja, mint mondám, harmincz <span class=
"pagenum"><a name="Page_115" id="Page_115">-115-</a></span> millió
mark aranyat hozott a házhoz nászadományul. A Bundesacte 89-ik §-a
megtiltja a renduraknak hitbizományokat alapítani oly
nászhozományokból, melyek nem fejedelmi származású nőtől erednek.
De azt nem tilthatták meg, hogy a meglevő birtokba beruháztassanak.
A nornensteini herczegség fővárosában fejedelmi várkastély
emelkedett, nagyszerű városháza épült ötven lakosztálylyal,
gyönyörű szinháza vetekedett a weimarival, s télen dráma, nyáron
olasz staggione volt benne. A mellett az egész terület utai
téglaburkolatú Klinkerutakká alakíttattak át, hogy a mint az utazó
a brandenburgiak területéről a mienkre belépett, bár nem is voltak
ott festett korlátaink, rögtön megtudta, hogy ez Nornenstein
tartozandósága. Egy fogadalmi templomot is kezdtünk el építtetni,
de az már félbenmaradt. A demokratikus lavina, melyet egykor pajkos
suhanczok megindítottak a lejtőn, rohant alá feltartóztathatlanul.
A kimondott elv vonta maga után a következményeket. A midőn a
nagyfejedelmek elnyelték a kis fejedelmeket, ki lett mondva az
itélet, hogy a királyokat el fogják nyelni a még nagyobb császárok,
s valamennyit elnyeli a Moloch, a nép!</p>
<p>– Fenséges uralkodó fejedelem, biz Isten, olyan szépen
prédikálsz, mint pater Klinkowström.</p>
<p>– Várjon csak, kedves princz Alienor, még szebben is fogok.
Egyszer az a követelés jutott eszébe a democratiának, hogy az
igazságszolgáltatást egyszerüsíteni kell. Mi a felsőházban
hasztalan protestáltunk ellene: egy pairtolonczozás, s le voltunk
szavazva. Elvették tőlünk a törvényszék jogát s azzal a
nornensteini pompás városháza, közepén az aranyos toronynyal és
óraművel, üresen maradt.</p>
<p>– A szegény parasztok nagy örömére.</p>
<p>– A szegény parasztoknak még nagyobb örömük is következett. A
molochnak mentül jobban tágúl a bendője, annál éhesebb. L’appetit
vient en mangeant! Következett a jobbágyok felszabadítása az úri
szolgálat, a dézsmafizetés <span class="pagenum"><a name="Page_116"
id="Page_116">-116-</a></span> alól. Egy tollvonással megszüntünk a
mi népünknek urai lenni, hitvány mammonnal fizettetve ki isteni
jogainkért. A Dagon bálvány követelése még tovább ment. Magának
vindicálta az egyházak fölötti patronatus jogát, s mi egy
ballotázása után a mezitlábas képviselőknek megszüntünk az egyház
pártfogói lenni, templomunk nem a mi templomunk volt többé.</p>
<p>– Szegény fejedelmek! Már az úr Istennek sem
parancsolhattatok.</p>
<p>– Még nem értünk a keserű pohár fenekére. Astaroth bálvány újra
éhezett, Beliál pokla égett, új áldozat kellett. Kimondatott a nagy
carbonari szövetségben, melynek parlament a neve, hogy nincsenek
többé kiváltságok: minden ember csak ember és semmi más, az én
fejem csak olyan fej, mint a kefekötőé, s az én kezem csak olyan
kéz, mint a cserző-vargáé: mind a kettőnk fejére egyformán kivetik
az adót, s mind a kettőnk tenyere egyformán tartozik azt
befizetni.</p>
<p>– A helyett, hogy egy tenyér fizetne meg mind a két fej
helyett.</p>
<p>– Még ez sem bírt elűzni az őseimet uralt földről. Uj
megaláztatás következett. Daczára a Bundesacte 33-dik §-ának, mely
örök időkre megállapítja a «Rendurak» férfitagjaira nézve a
fegyveres szolgálat önkénytességét, kimondatott a herodesi
rendszabály, hogy minden lakosa a német területnek alá van vetve a
hadkötelezettségnek, kiki azon országban, mely fölötte souverain, s
az én egyetlen gyermekem, ki akkor két esztendős volt, azért lesz
fejedelmi gonddal felnevelve, hogy egykor a potsdami fändrich
csizmáit tisztítsa.</p>
<p>– Nem tettem volna meg neki.</p>
<p>– E cholerahírre önnek az anyja elhagyta Nornensteint s elment
Amsterdamba, elhatározva, hogy fiát minden egyébnek fogja nevelni,
csak katonának nem. Én még helyben maradtam. «Nec civium ardor
prava jubentium!» (Már Horácz tudta, hogy ha a «Burger» parancsolni
kezd, <span class="pagenum"><a name="Page_117" id=
"Page_117">-117-</a></span> az csak rosszat parancsol.) Vártam a
jobb sors fordulatára: bíztam az örök igazságban, s hittem az
európai bonyolulatok non putaremeiben. Végre eljött az utolsó
csapás a vasuti törvények alakjában. Egy, a gergezenusok
ördögszállta disznóiból alakult consortium engedélyt kapott rá,
hogy sínvonalát a nornensteini területen keresztül rakhassa le, s a
civilisatió vandaljai neki álltak a kisajátításnak, lyukat furtak
magán a szent Nornenfelsen keresztül, melyen maga Odin Isten
tartotta ítéleteit hajdan; kettévágták töltéssel a parkomat,
pocsékká tették a vadaskertemet, áthidalták a halastavamat, rést
vágtak a hárserdőmön keresztül, s odafészkeltek az indóházukkal a
kastélyom tövébe, a honnan minden pasasér beleláthatott a számba; a
hol nekem magamnak meg kellett állnom a sorompó előtt s várnom
engedelmesen, míg egy vonat birkákkal, ökrökkel és filiszterekkel
rakva végigrobog; s mikor egyszer hajtóvadászat alkalmával az űzött
szarvas után átugrattam a korlátot, a kriminál elé idéztek s a
szemtelen publikánus, a staatsanwaltok legcretinebb példánya, még
hat esztendei várfogságot kért rám: Nornenstein uralkodó
fejedelmére!</p>
<p>– Ez elől aztán elszöktél.</p>
<p>– És a mi mind ennél még nagyobb baj volt, az, hogy a sine nobis
épült vasut elvitte magával a szomszéd városba Nornensteinból az
ipart és kereskedelmet is.</p>
<p>– S neked nem maradt se zsidód, se csizmadiád!</p>
<p>– A mely állam nem tartja meg kötelezettségeit fiai irányában,
annak fiai is feloldva érzik magukat az állam iránti tartozásaik
alól. Én rögtön felmondtam tőkepénzeimet, piaczra dobtam
állampapirjaimat, elárusítottam minden fekvő birtokomat a
hitbizományon kivül, s e pénzerővel kerestem magamnak egy olyan
országot, mely hajlamaimnak legjobban megfelelt, s kitüzött czélom
szolgálhatására elég közelséggel bírt. Ez volt Magyarország. Itt
még olcsón lehetett nagy területeket vásárolni, itt még a földesúr
uralkodó fejedelme volt az ő jobbágyainak, a <span class=
"pagenum"><a name="Page_118" id="Page_118">-118-</a></span> megvett
birtokkal a pallosjog is együtt járt, itt még a kiváltságolt
osztály nem fizetett adót, nem tartozott katonáskodni, a magyar
nábob méltán nevezte magát «kis király»-nak: valóban az volt.</p>
<p>– De te ugyan «pünkösdi király» lettél közöttük. Egy esztendő
mulva, hogy ide telepedtél, kiütött a forradalom, itt is
felszabadították a parasztot, itt is kifizették a kis királyokat
papirpénzzel, s aztán kivetették rájuk az adót, elvitték a fiaikat
katonáknak s átszelték a birtokaikat vasutakkal.</p>
<p>– Az mind igaz; de azért mégis ég és föld a különbség az itteni
és az otthoni állapotok között. A magyarra nézve német vagyok, az
osztrákra nézve magyar. Egyikhez sem köt le semmi tekintet. Azt
fogadom el tőlük, a mi nekem tetszik, s azt adom nekik, a mi nekem
nem kell. Otthon parancsszóval sem tudtam rávenni a parasztot, hogy
segítsen nekem szidni a kormányt: itt megteszi nekem egy
kurjantásra. Otthon minden garasomat számbavették: itt annyi adót
fizetek, a mennyiben a becslőbiztossal megalkuszom; a fiamat
megváltottam a katonáskodás alul egy ezer forinttal, s a
vasutvonalat oda traciroztattam, a hol nekem legkényelmesebb volt,
és végül itt azzal és a felől conspirálhatok, a kivel és a miről
nekem tetszik, ha csak dohányt nem csempészek, nem szólít meg
senki.</p>
<p>– Kérlek, nekem valamit el ne mondj ez intriguáid közül, mert
tudod, hogy én vagyok a városban a legpletykább ember.</p>
<p>– Szép férfitulajdon! De annyit mégis megtudhat ön, a mit már
minden ember tud, hogy a midőn 1865. márczius 30-án a frankfurti
«rendurak» egylete Heidelbergben bizottsági ülését tartá: e titkos
ülésben oly határozatok hozattak, melyek az európai bonyodalmakkal
szemközt messze kiható terveket állapítanak meg, s hogy e titkos
ülésnek egyik másodelnöke Fürst Octavian Pratz von und zu
Nornenstein, önnek testi édes apja volt. <span class=
"pagenum"><a name="Page_119" id="Page_119">-119-</a></span></p>
<p>– Remélem, hogy azon határozatoknak semmi közük sincs az én
nagykorusításom tervéhez.</p>
<p>– Igen nagy közük van hozzá, kedves princz Alienor. Mint előre
bocsátám, ön a törvényes idő előtt csak akként juthat anyai
örökéhez, ha apai örökének egy részét átveszi; az ön atyjának van
férfias bátorsága és vannak magas ambitiói. Nem kinálom mind a
kettőt: engedek közülök választani. Én mint apa, nem teszek le
arról a hitről, hogy ön az ifjú Achillesként, kit leánynak
neveltek, a kinálkozó alkalom esetén rögtön és meglepően fogja
elárulni férfilétét s utána kap a kardmarkolatnak. Én abban is
megnyugvást fogok találni, ha ön távol akar maradni azon politikai
chimaeráktól, a miket mi vének még egyre üldözünk s azt mondja,
semmi közöm nekem a rhenusi szövetségtekhez, apró
fejedelemségeitekhez: az én birtokom Magyarországban fekszik, én
azt akarom szaporítani: ideházasodom; elveszem Etelváry Rafaela
herczegnőt, a ki az országban legszebb, leggazdagabb és tegyük
hozzá: a legszellemdúsabb úrhölgy; itt alapítok családot, leszek
ebben az országban főispán vagy képviselő: feje az aristocratikus
demokratiának. A nornensteini fejedelmek története be van fejezve s
kezdődik a Nornenstein-Etelváry herczegeké. Én ebben is meg fogok
nyugodni.</p>
<p>– Talán én is.</p>
<p>– Csakhogy egy körülményt ne felejtsen el. Etelváry Rafaela
herczegnő, bár nem uralkodó princesse, de azért oly büszke lélek, a
kit e sardanapali magaviselettel nem lehet meghódítani. Az csak
igazi férfinak adja meg magát.</p>
<p>– Kivánod, hogy bajuszomat meg hagyjam nőni?</p>
<p>– Nem, kedves princz Alienor; a férfi bizonyítványai a szívben
vannak és a karban; a jellemben és az észben. Önben minden alszik,
a mi a férfit teszi. Bizonyosan megvan, de én azt hiszem, hogy
alszik. Ön egész álomjáró. Ébredjen föl! Adja valami jelét
férfilétének! Merjen valamit! <span class="pagenum"><a name=
"Page_120" id="Page_120">-120-</a></span> ha megbukik is; nem árt
semmit. Nem bánom: legyen az bolondság, de férfias bolondság.
Áruljon el valami ambitiót. Álljon be lázító coripheusnak a
demagógok vagy az ultramontánok közé: nekem az mindegy. Legyen
veszekedő; kössön bele valakibe, hívja ki, vagdalja meg, vagy
vagdaltassa meg magát. Tegye magát nevezetessé valami fogadással:
legyen az távlovaglás, vagy versenyúszás; vállalkozzék valami
exoticus utazásra; alapítson valami férfias klubbot: legyen az
tüzoltó, athletik, rókavadász vagy criquetjátszó klubb; lépjen föl
magyar országgyülési képviselőnek, beszéljen bolondokat,
verekedtesse össze a korteseket s választassa meg magát tenger-bor
árán; de tegyen valamit, mert biz Isten, azt fogja önnek mondani
Etelváry Rafaela herczegnő, ha őt megkéri, hogy: két asszony nem
lehet egy háznál. Nos, mit válaszol ön? Vállat vonogat? Ez a
válasz? No hát jól van. A szokott bolondságokban nincs kedve
nyilvánítani a férfiasságot. Juttassa hát azt érvényre az ész és
lelki erő útján. Menjen el Németországba: csatlakozzék a ligához;
ajánlja fel szolgálatát Ehrenbreitstein fejedelmi rokonunknak,
annak lesz esze az ön számára is, meg fogja mondani, mit
cselekedjék? tolni fogja önt előre: annak van egy leánya, nagyon
csúf, de uralkodó fejedelemnő, s azt megkérheti per procura, csak a
photographiáikat kell kicserélniök; a hatalmas összeköttetés
elősegítve egy jól vezetett európai cselszövény által, vissza fogja
önt helyezni ősei birtokába, fényes uralkodói állásába. Nos, princz
Alienor, hát a körmeitől kér ön tanácsot? Feleljen, mi tetszik?
Vagy még nem ébredt fel? Kinyissam az ablaktáblákat? Bántja önt a
világosság talán? No a háromezer ördögbe is! hát ne tegyen úgy,
mintha a fogaival nézne s az orrával hallgatna rám, hanem feleljen!
Akarja-e ön rögtöni nagykorusítását s anyai örökének átvételét azon
az áron, hogy valami önhöz méltó életjelt adjon magáról?</p>
<p>– Semmit sem. Várok még két évig s addig csinálok adósságot
anyai örökömre. <span class="pagenum"><a name="Page_121" id=
"Page_121">-121-</a></span></p>
<p>– Nem lehet, édes princz Alienor. Legalább sokat nem.</p>
<p>– Miért nem?</p>
<p>– Mert a hitelezők okos emberek.</p>
<p>– El volna tán költve anyai örököm?</p>
<p>– Oh nincs, kedves princz Alienor; mind megvan teljes értékben,
és be van ruházva az ősi hitbizományba.</p>
<p>– Vagy tán túl van terhelve?</p>
<p>– Egy fillér teher sincsen rajta. Olyan tiszta a hypotheca, mint
az Aphroëssa sziget, a mi most merült fel a tengerből. Ott van az
anyai öröke először is egy gyönyörű várkastélyban, mely fejedelmi
rezidencziának volt építve, azután egy góthstylben épült
városházában, azután egy remek dalszinházban, mely igazi trianoni
minta, továbbá egy fegyvertárban, egy fogadalmi templomban, egy
muzeumban és végül huszonnégy mértföldnyi példányszerű klinker
utakban. Az egész harminczmillió márka arany ott van becsületesen
elhelyezve. Ez az ön anyai öröke. Nagy kincs, ha egyszer ismét
visszajuthat ön a nornensteini uralkodói trónra; akkor Nornstein
ismét a régi gazdagság gyülhelye lesz, a várpalota hajdani,
tallérokkal kirakott falazatú szobáját behúzhatja ön papirszőnyeg
helyett porosz tallérjegyekkel, privilegiumot oszthat kereskedőknek
és iparosoknak, s korlátot zárhat a vasuton keresztül s adót, vámot
szedhet ismét és balletet tarthat a saját költségén; de a míg ez a
fordulat be nem következik, addig, bizony Isten, nem ád önnek senki
az ön várpalotájára, színházára, templomára, városházára,
országutaira s etczeteráira egy számkivetett osztrák ezüst forintot
sem.</p>
<p>– Ezer milliom lobogó mennykő!</p>
<p>– No hála a lorettói szent szűznek, hogy végre mégis káromkodik
ön! Attól féltem, hogy e felfedezésnél el fog ön ájulni, s magamnak
kell majd szalamia-szeszért szaladnom. Csakugyan sikerült önt
kiugratnom az ágyból. Ez már első lépésnek jó. Már most csak
folytassa, édes <span class="pagenum"><a name="Page_122" id=
"Page_122">-122-</a></span> princz Alienor. Kezdje el az apján,
szidja össze minek volt olyan bolond, hogy ennyi pénzt vert bele
olyan beruházásokba, a mik csak fejedelmeknek valók? Majd ebből
azután belejön a mások ellenében kifejtendő erélyes kedélyállapotba
is, s végül az anyagi veszteség gondja rávezeti önt magáért a nagy
eszméért való lelkesedésre s megértendi ön, mit tesz az: önkéntes
számkivetésben lakni az osztrák-magyar monarchiában, az uralkodó
fejedelmi czímerrel pecsétnyomó gyűrünkön? s mi dolgunk van nekünk
mind ez elemek közepett, a mik segítenek nekünk bontani ott, a hol
bontani kell! s majd megtudja aztán, hogy minő eszmelánczolat fűzi
össze az ön nagykorúsításának tényét a heidelbergei rendúri titkos
ülés márczius 30-diki határozataival. Nos princz Alienor, kezdjen
hozzá!</p>
<p>De bizony princz Alienor nem kezdett semmihez, hanem azt tette,
a mit haragbajött asszonyok szoktak tenni, hogy elkezdett szótlanul
járkálni fel s alá a szobájában, karjait összefonva mellén, a
hosszú, tarka, selyem peplum lebegett utána, a feje körül kötött
hímzett hálófőkötő még nőiesebbé tette halvány arczát, mint maga az
erélytelen harag kifejezése. Időközönkinti csuklása elárulá, hogy
görcsöket kapott.</p>
<p>Fürst Octavian Pratz von und zu Nornenstein csak várta egy
darabig, hogy mikor fog megállani s mikor kezd el beszélni? Mikor
látta, hogy hiába vár, vette a kalapját s otthagyta a princzet.</p>
<p>Mikor az előszobába kiért, a komornyiknak egy napoleondort
nyomott a markába.</p>
<p>– Ez a pofonért. S most menj be az uradhoz és mondd meg neki,
hogy ha ő megteszi a kedvemért azt, hogy valakivel, akárkivel
megverekszik, nem pisztolyra, hanem kardra, a mely affaireban vér
folyik: akkor én magam fogok neki kölcsönözni a nornensteini
monumentáira. <span class="pagenum"><a name="Page_123" id=
"Page_123">-123-</a></span></p>
<h3>A «JERICHÓI KÜRT» GÉPEZETE.</h3>
<p>– Nos hát, hogy van ön megelégedve a «Jerichói Kürt»
szerkesztőségével, barátom Napoleon? Megismerkedett ön collégáival,
az én munkatársaimmal? Mind kitünő fiatal emberek. Ott van Buksy
úr, nagytudományú férfiú, fordít angolból, francziából, olaszból…
(«Német szótár segélyével.» A zárjelben Napoleon öcsém beszél.) Ő a
mi külföldi rovatvezetőnk. A hányszor Viktor Emánuelt
országrablónak, Bismarckot Heródesnek nevezi, annyi szivart kap a
hónap végén extrabonificatióképen. Azután Pökhendi úr: kitünő
tudományos férfiú, a ki ír nemzetgazdászatról, conjecturális
politikáról, egyházpolitikáról és magas diplomátiáról. (Lásd Welker
és Rotteck «Staatslexiconát».) Az a komoly tekintetű, magas termetű
szikár alak különösen megbecsülhetetlen egyéniség. Neve Stomfaksz
úr. Az ő feladata összegyüjteni azon híreket, melyek a pártunkhoz
tartozó főurak körül történtekre vonatkoznak, azoknak megérkezését,
elutazását jelezni, a családjaikban történt örvendetes és gyászos
eseményeket felsorolni, kitünő egyháznagyok mozdulatait figyelemmel
kisérni; jótékonyságaikat elismeréssel jutalmazni, péterfillérek
gyüjteményeit megköszönni. Ugrik úr kezeli a színházrovatot:
feladatának teljes magaslatán állva, mellőzi a haszontalan
szépműtani és művészeti szempontokat, egyedül a dogmák
szempontjából birálja meg a darabokat. Semmi sem kerüli el
figyelmét e tekintetben s a visszaéléseket lángostorral
korbácsolja. Tapló úr azzal a szőke kecskeszakállal és ragyás
orral, referál a képviselők és méltsás főrendek üléseiről,
szellemdús aperçuekkel fűszerezve a szónokok előadásait s találó
silhouetteket nyirva a kiválóbb alakokról. («S tanulmányozza a régi
lőcsei kalendáriumot adomákért, miket felfrissít.») Bámba úr
teljhatalmú függetlenséggel dolgozik in spiritualibus. («És in
spirituosis.») Éles, kemény <span class="pagenum"><a name=
"Page_124" id="Page_124">-124-</a></span> választóvízbe mártott
tolla van. Nem kimél senkit, nem válogatja a szavakat: oda sújt, a
hol legjobban fáj és sohasem revocál. Végül ott találja ön Karakán
barátunkat. Ő úgy látszik, mintha nem dolgoznék semmit, mintha
egyéb feladata sem volna, mint feljárni a szerkesztőségbe a
többieket infestálni, elanekdotázni az időt, senkit sem engedni
dolgozni; úgy, hogy mikor jön a metteur-en-pages a kéziratért,
akkor nyakrafőre kap mindenki az ollóhoz s vágja ki a tölteléket a
többi lapokból, míg végre egyesült erővel ki nem lökik Karakán
barátunkat a bureauból, hogy dologhoz foghassanak. Ez pedig a
legszükségesebb tagja a szerkesztőségünknek. Hallgasson ön ide és
bámulja azt a furfangosságot, melylyel én hadjáratunkat
berendeztem. Mint ön és mindenki tudja, a «Jerichói Kürt» feladata
mindenkinek megmondani az igazat. Ezt teszszük. Mindenkit
megostorozunk, a ki ügyünknek ellensége. Ez veszélyes merénylet.
Hasonló a keresztes hadjárathoz. Az igazhivők táborának szüksége
van egy «oroszlánszívű Richárdra», a ki a hitetlenek ellen karddal
is kész legyen megvédeni zászlónkat. Ez a mi oroszlánszívű
Richárdunk Karakán úr. Látta ön azokat a karokat, vállakat? Egy
Sámson! Ugy tud vívni balkézzel, mint a jobbal. Katonatiszt volt,
de le kellett neki köszönni a sok verekedés miatt. Mindenkibe
belekötött s mindenkit megpiszkolt. Ez százötven forinttal van
szerződtetve a laphoz, («Ecclesia militans») igenis: azon czélból,
hogy ha a «franc maçon»-nak kedve kerekednék a divatszerű
ellenargumentumokhoz folyamodni s ügyét a kard élére apellálni, az
ordaliákhoz megtalálja nálunk is a maga emberét. E vértezett lovag
pajzsának oltalma alatt mindenki írhat mindent bátran és szabadon.
Czikkeink mind álnév alatt jelennek meg. Karakán barátunk készen
áll azoknak bármelyikeért elvállalni a felelősséget, ha valaki
sértve érzi magát, megverekedni vele. Ugyanő a sajtóbiróság előtt
is helyt áll, ha szükség, s elitéltetés esetén kettőzött
honoráriumért kiüli a fogságot. <span class="pagenum"><a name=
"Page_125" id="Page_125">-125-</a></span></p>
<p>– És sok párbaja volt már a «Kürt» czikkeiért Karakán urnak?</p>
<p>– Egyetlen egy sem! De csak egy sem. A collegák tudják, hogy mi
lakik a bokorban s még csak mukkanni sem mernek. Őrizkednek a
keztyűt ide dobni.</p>
<p>– Lássa ön, ez nagy baj. Ön gondoskodott arról, hogy meg legyen
védve; de nem gondoskodott arról, hogy meg legyen támadva.</p>
<p>– Micsoda? Ezt nem értem.</p>
<p>– Dehogy nem. A «Jerichói Kürt» hadakozik a saját árnyékával,
mert nincs ellenfele. A többi lapok nem vitáznak vele, tudomást sem
vesznek róla, agyonhallgatják. Ligát kötöttek s megállapodtak
benne, hogy a «Jerichói Kürt» akármit mondjon róluk, még ha azzal
vádolja is őket, hogy ezüst-kanalat loptak, az se tekintessék
sértésnek. Ebből aztán először is az a baj származik, hogy a
közönségnek tizenkilencz huszadrésze azt sem tudja, hogy vagyunk-e
a világon? a többi lapok nem költik fel irántunk a kiváncsiságot.
De nagyobb baj ennél még, hogy a mi magas pártfogóink, miután
egyedül kiabálunk, senki ellenünk nem mond, egészen fölöslegesnek
tartják a buzgalmunkat; megszününk rájuk nézve égető szükség lenni.
Nem értik, miért haragszunk? miután senki sem bánt bennünket. Nem
fogják fel, mit védelmezünk? miután semmi sincsen megtámadva; sőt
vannak közöttük finyás emberek, a kiknek az ízlését az æsthetika
annyira elrontotta, hogy egészséges, jól odamondott kifejezéseinket
nem találják alkalmasaknak, a midőn ellenünkben hasonlót senki sem
használ. Nekünk az a bajunk épen, hogy nincs ellenségünk, a ki
bennünket mindennap mérgezett nyilaival keresztüllövöldözzön,
fogaival megmarczangoljon, üvegcserepeken meghengergessen, hogy mi
azután sebeinkre hivatkozhassunk s vértanúságunk jeleit
bemutathassuk. Nekünk egy jó telivér ellenségre volna szükségünk, a
ki küzdelmeink értékét kellő világításba helyezze. <span class=
"pagenum"><a name="Page_126" id="Page_126">-126-</a></span></p>
<p>– Napoleon! Ön csakugyan nagy ember. Igaz a, hogy az a
legnagyobb bajunk, hogy senki sem akar bennünket bántani. De hát
hogy lehet ezen segíteni? Hogy lehet valakit arra rávenni, hogy
támadjon ránk és bánjék velünk kegyetlenül?</p>
<p>– Már pedig mulhatatlan föltétele egy diadalmas harcznak: egy
magát megveretni vállalkozó ellenség.</p>
<p>– Nem lehetne megvesztegetni valami desperatus zugirót, hogy
adjon ki ellenünk egy pamphletet?</p>
<p>– A pamphlet jó eszme; de a zugiró nem. Először az ilyen nem
marad titokban s nevetségessé tesz bennünket. Azután meg valami
üresfejű piszkolódást visszaverni semmi dicsőség. Nekünk olyan
megtámadóra van szükségünk, a ki a harczot komolyan veszi, a ki
meggyőződésből beszél, s a mit mond, abban eszme, gondolatok magva
van, a ki azután a megkezdett vitát egész hévvel folytatni is
tudja, s a ki egyuttal oly társadalmi állással is bír, mely őt arra
kötelezi, hogy kilétét titokban tartsa, s magára ismerni ne
engedjen.</p>
<p>– Napoleon! Önnek van már ilyen embere! A felsőbb körökhöz
tartozó egyéniség? Micsoda?</p>
<p>– Nem szólok többet. Elég volt önnel sejtetnem, hogy mit akarok!
A többi az én gondom.</p>
<p>– Napoleon! ön nagy ember!</p>
<p>Hogy mint járt el ezek után feladatában Napoleon, azt szabad
legyen egyideig eltitkolnunk.</p>
<p>Tíz napra e párbeszéd után egyik pesti könyvárúsnál, a ki abban
a hírben áll, hogy a «Nagy Orient»-hez tartozik, jelent meg egy
röpirat, ezen czímmel: «Mene, Tekel, Fáresz!»</p>
<p>A röpirat általános felpezsdülését gerjesztett s az első kiadása
három nap alatt elkelt.</p>
<p>Magas szempontból itélő ész tünt ki belőle: modora finoman
gúnyoros volt, és a mellett merész; iránya az ultramontán és
conservativ eszmék ellen volt intézve, nem sokat elméletezett,
hanem adatokat hozott elő, jártasságot <span class=
"pagenum"><a name="Page_127" id="Page_127">-127-</a></span> árult
el a magas körökben, élesen jellemezve azoknak vezértehetségeit,
füszerezve előadását csipős adomákkal, repülő mondatokkal,
meglebbentve titokfedő függönyöket, mik alatt még több is rejlik az
elmondottaknál, s nem kimélve még a női hiúságot sem.</p>
<p>Ez már aztán gazdag fogás volt a «Jerichói Kürt»-re nézve: ez
méltó ellenfél volt Leonhoz. Tíz napig volt neki miről írni. Tette
is egész buzgalommal. Kimutatta alaposan a névtelen szerző
irányának veszélyes voltát; ad absurdum vezette le minden
okoskodását: adatairól bebizonyította, hogy azok egytől egyig
hamisak; végül kegyetlen beszédet tartott neki erkölcsiségről,
kegyeletről, nők iránti tiszteletről és mindezen philippicának
aláirta a nevét. Első eset, hogy valaki a saját neve alatt írt a
«Jerichói Kürt»-be.</p>
<p>Napoleon öcsémnek e czikkek sok nagybecsű kézszorítást
jövedelmeztek.</p>
<p>Hanem aztán tíz nap mulva megint jött a «Mene, Tekel, Fáresz». A
második füzet.</p>
<p>Ez már az eszményi álláspontokat védelmezve, nem feledkezett meg
azoknak megtámadójáról sem. Napoleon öcsém ugyan kikapta benne a
magáét. Le volt benne rajzolva a Dunába ugrásig az a nevetséges
szerep, a mire ő vállalkozott. Egy ifjú, a ki pénzért ráadja a
fejét, hogy a szabadelvűtlen eszmék mellett buzogjon. Meg volt neki
mondva magyarán, hogy zelusa csak nagymérvű hypocrisis és
charlatánság. Be volt mutatva a világnak, mint egy Don Quixote, s
egész helyzete a világ előtt a legkegyetlenebbül lett
diffamálva.</p>
<p>Mikor ez a második füzet megjelent, Karakán barátunk dühösen
rontott fel a szerkesztőségbe, hol már Napoleon öcsém dolgozott a
válaszon, ki levén előtte terítve a sértő röpirat.</p>
<p>– Ezért meg kell verekedned! ordítá Karakán úr. Olyan volt, mint
egy bika.</p>
<p>– Először is nem verekedhetem, mert nem tudom, <span class=
"pagenum"><a name="Page_128" id="Page_128">-128-</a></span> hogy
kivel? Másodszor: az eszmék harczát csak eszmékkel hiszem
végigküzdhetőnek; végül pedig nem ízlésem a verekedés, nem is értek
hozzá, nem voltam katona.</p>
<p>– Ez gyávaság! mormogá rá Karakán barátunk.</p>
<p>De annál jobban megnyerte ez a válasz Napoleon öcsém
munkatársainak és főnökének tetszését. Igen is, a szellem harczát a
szellem fegyvereivel végigharczolni! Ez volt az ő jelszavuk is.
Nosza tehát: «kaszát, ásót, vasvillát ragadjatok!» (Értve mindig
szellemi ásókat, kaszákat és vasvillákat.) Valamennyien mind neki
estek a névtelen pamphletírónak s azt a megtámadott főmunkatárs
becsületeért szellemi dorongokkal úgy elcsépelték, szellemi
bivalylábakkal úgy megtérdelték, szellemi kulimászszal úgy
bekenték, hogy az, ha egy csepp szeméremérzet van a testében,
kénytelen rögtön incognitó kivándorolni Európából.</p>
<p>De fájdalom, hogy ez egy megátalkodott ember volt, a ki a
névtelenség álarcza alatt nem birt elpirulni s annálfogva ujabb tíz
nap mulva jött a III-dik füzet «Mene, Tekel, Fáresz». Ez még a
mennyire lehet felülmulta az első kettőt. Folytatta az elvi harczot
komoly indokokkal is, de egyuttal nem szalasztá el az alkalmat az
ellennézetek pártfeleit arról az oldalról is megtámadni, a hol
legérzékenyebbek voltak: az egyéniségeket mutatva be, remekül
torzított körvonalakban, a kik az ügyet szolgálják. Itt azután
sorban kijutott a «Jerichói Kürt» szerkesztőségi tagjainak is a
fekete levesből; de senki sem került ki a csávából olyan jól
kicserzetten, mint Kolompy úr, a laptulajdonos maga.</p>
<p>De már ez több volt az elégnél. Kolompy ur nem az az ember, ki
ily megbántásokat megtorlatlanul elvisel; sajtópert indított a
kiadó ellen, mivelhogy a szerző nem volt beperelhető.</p>
<p>E pernek kettős haszna igérkezett: először a büntetés, másodszor
a szerző felfedeztetése; mert az kétségtelen volt, hogy ha a kiadó
megkapja a félévi fogságot, a mit <span class="pagenum"><a name=
"Page_129" id="Page_129">-129-</a></span> fejére kértek, akkor majd
kiadja a szerzőt, hogy üljön be a kóterbe az.</p>
<p>Ámde az a sajátszerű anomalia következett be, mely többször
fordul elő az esküdtszékek történetében: hogy a midőn a biróság
elnöke feltette az esküdtek elé azt a kérdést, hogy «foglaltatik-e
az incriminált pamphletben becsületsértés Kolompy úr személye
ellen?» nyolcz szavazattal négy ellen azt felelték rá: «igenis».
Mikor pedig azt a kérdést tette fel eléjük, hogy «bűnös-e azon
czikk szerzője, vagy kiadója?» arra tíz szavazattal kettő ellen azt
felelték, hogy «nem».</p>
<p>E szerint Kolompy úr megkapta ugyan a visum repertumot arról,
hogy a becsületén tetemes kék foltok és bőrlehámlások találtattak;
de egyuttal megvigasztaltatott, hogy ez neki jól esett; fel se
vegye!</p>
<p>Most már Kolompy úr Napoleon öcsémnek esett neki, hogy mondja
meg, ki ama vakmerő röpiratok szerzője?</p>
<p>– Én nem tudom.</p>
<p>– Ön nem tudja? Hisz ön vállalkozott rá, hogy szerez nekünk
valami ellenséget, a ki bennünket megtámadjon.</p>
<p>– Hát hiszen szereztem is; hanem azért nem tudom, hogy az
kicsoda! Nekem csak a kiadó ismerősöm. Én azt szólítottam fel, hogy
irasson ilyen irányú röpiratot valakivel; de hogy ő kire bízta ezt,
ez az ő titka. Ez pedig maga is szabadkőműves, s azok inkább el
hagyják fürészeltetni a lábukat, mint valami titkát a Nagy
Oriensnek elárulják.</p>
<p>– Vigye a tatár az ön ötletét azzal az ellenségszerzéssel.</p>
<p>– De hisz ön nagyon jól meglehet vele elégedve. A mióta önt
ütik, azóta a párthívei elárasztják önt kegyeikkel. Küldöznek önnek
finom borokat, vadpecsenyét, déli gyümölcsöket, mint valami
lábbadozó betegnek. A subventió bővebben folyik be s az előfizetők
száma szaporodik. Ön ünnepelt férfiúvá lett. Köszönje meg szépen. A
kéményseprő mesterség együtt jár a füsttel. <span class=
"pagenum"><a name="Page_130" id="Page_130">-130-</a></span></p>
<p>Kolompy úr és az egész világ azonban nem akart ezzel a nézettel
megelégedni. Az irodalmi körök és a közönség fel voltak izgatva,
kitudni a titokteljes szerző kilétét.</p>
<p>Annyi bizonyos volt, hogy akárki írja e röpiratokat, annak a
bécsi és budapesti magasabb körökben egészen otthonosnak kell
lenni, s az országban szétágazó cselszövényeket legjobban ismerni.
Gyanúba vétetett minden tollfogható mágnás. A kaszinóban a habituék
gyanús szemmel néztek egymásra esténkint s óvakodtak a társalgást
irodalmi tárgyakra átvezetni.</p>
<p>Végre egy világsugár hatott át a rejtélyes homályon.</p>
<p>A füzetek kiadójának volt egy fordítója: ez nem volt
szabadkőműves, s annálfogva elárult egy lényegesen utbavezető
körülményt. Az ismeretlen szerző a röpiratokat eredetileg német
szöveggel szokta megküldeni a kiadónak, az fordíttatja le azután
magyarra.</p>
<p>A detectiv politikának a dolga ezzel nagyon egyszerűsítve lett.
A mű szerzője egy olyan főrangú úr, a ki német.</p>
<p>A vak is rátalálhatott, olyan közel esett a rejtély kitalálása.
A «Mene, Tekel, Fáresz» senki sem más, mint Princz Nornenstein
Alienor. Ez a fölfedezés, mint a békalencse, egy éjszaka
megtermett, el is terjedt, virágzásnak is indult. Most már számosan
voltak, a kik vissza tudtak emlékezni rá, hogy csakugyan hallottak
ők egyszer-másszor princz Alienortól ilyen meg ilyen
nyilatkozatokat, a mik találkoznak a füzetekben kifejezettekkel. Ez
excentrikus ember. Kitelik tőle, hogy titokban «ír!»</p>
<p>Princz Alienor először meghökölt, mikor e gyanúsítással a szeme
elé léptek; hanem azután mikor látta, hogy semmi veszedelem nem
lesz belőle, hagyta a megtisztelő gyanút magán száradni, s ha
találkozott fejcsóváló, szemforgató, mutató ujjal fenyegető
alakokkal, titokteljesen mosolygott reájuk. Engedte magát a «Mene,
Tekel, Fáresz» veszedelmes nimbuszától körülderengetni.</p>
<hr class="tb" />
<p><span class="pagenum"><a name="Page_131" id=
"Page_131">-131-</a></span></p>
<p>Mi azonban nem késünk azon gyanúnknak kifejezést adni, hogy
azokat a pamphleteket alighanem Zárkány Napoleon maga irogatja,
leszidván azokban saját magát, a hogy megérdemli, teljes kedvtelése
szerint.</p>
<h3>KARAKÁN BARÁTUNK TRAGOEDIÁJA.</h3>
<p>De senki sem fente annyira a fogát princz Alienorra, mint
Karakán barátunk. Fogadta, hogy ha egyszer megkaphatja, bizony
princzhust fog enni! De nehéz összetalálkozni e két úrnak: Karakán
úr nem jár a casinóba, a princz meg a «Kis pipába» nem; az utczán
az egyik gyalog jár, a másik kocsin; a princz a szinházak közül a
németbe jár, Karakán úrnak pedig fogadása tartja oda be nem tenni a
lábát; a «Jerichói Kürt» munkatársai mind telivér magyar
chauvinisták.</p>
<p>Egy szép reggel a szerkesztőségben egy ylang-ylang illatú
levélke várt Karakán úrra, melyet felbontva, nagy bámulatára
Nornenstein Alienor princz névjegye akadt kezébe, e rövid
sorokkal:</p>
<p>«Uram, izenje meg, hol lehetne önt megtalálnom?»</p>
<p>Ez nagy szó! Nemcsak a merénylet vakmerősége miatt, hanem azért
is, mivel csakugyan nehéz rá megfelelni, hogy Karakán úr hol lakik?
Ő minden harmadnap változtatni szokta a szállását. Az oroszlánnak
is van az a gyöngesége, hogy fél a kakaskukorikulástól. Karakán úr
is sok ilyen kakast ismer, a kik korán reggel azzal kukorikolják
fel az embert, hogy «mikor fizet már?»</p>
<p>Legjobbnak találta a princznek a hotel «Hungáriá»-ban adni
találkozót holnapra. Ott bérelt szobát erre az időre.</p>
<p>Princz Alienor pontosan megjelent a kitűzött órában á la bon
enfant hajfodrozva, kezében napernyővel. A brilliánt gyürüt ujján
vékony aranyláncz csatolta a kézcsuklóját szorító karpereczhez,
arcza, halántékai remekül retoucheolva carminnal és ultramarinnal.
<span class="pagenum"><a name="Page_132" id=
"Page_132">-132-</a></span></p>
<p>A mint belépett s bemutatta magát, rögtön a dologra tért.</p>
<p>– Uram. Én azt hallottam, hogy ön engemet mindenfelé keres, azon
czélból, hogy velem megverekedjék. Kedves szolgálatot véltem önnek
tenni azáltal, ha magam helyébe jövök. Nekem is épen az a
szándékom, a mi önnek.</p>
<p>– Uram! princz! Ha ez nem tréfa?</p>
<p>– Részemről nagyon is komoly dolog. Én tudom, hogy ön hires
kardvívó. Én akarok önnek egy vágást adni.</p>
<p>– A mennykőbe!</p>
<p>– Egy szép, derék vágást, a mitől az ember a karját két hétig a
nyakába felkötve hordozza, vagy a képére valahová, a hol jobban
meglátszik.</p>
<p>– Ohó!</p>
<p>– Igen egyszerű dolog. Én vívni nem tudok, ön pedig mester
benne; annálfogva szükséges, hogy ön az első odavágásnál megkapja a
sebet. Igen világosan beszélek. Nekem szükségem van arra a vágásra
az ön testén; majd azt is elmondom, hogy mi okaim vannak e szükség
beismerésére. De előbb hallgassa meg ön az én ajánlatomat. Én önnel
szerződésre akarok lépni. A hány czentiméter hosszuságú vágást
ejtek én az ön karján, annyi ezer forint fizetésére kötelezem
magamat.</p>
<p>– Az istenfáját!</p>
<p>– Kérem, ne káromkodjék ön, az nekem idegrángásokat okoz.</p>
<p>– Hiszen nem káromkodás az. «Istenfa» egy jószagú virág:
Artemisia camphorata, szagos üröm.</p>
<p>– No hát szidjon ön valami másféle bokrot. Hát mit szól hozzá:
ha én egy tíz czentiméternyi vágást hagynék hátra az ön nagybecsű
bőrén: nem volna-e az tízezer forinttal jól meggyógyítva?</p>
<p>– Tízezer forint!</p>
<p>– Ha pedig arra tudná ön magát elhatározni, hogy <span class=
"pagenum"><a name="Page_133" id="Page_133">-133-</a></span> egy
látható helyen, a homlokon vagy arczon hajtassék végre ilyen műtét,
annak minden futó czentimeterje háromezer forinttal lenne
kárpótolva.</p>
<p>– Méltóztatik tréfálni?</p>
<p>– Nem én. Egészen komolyan beszélek, s ha megegyezhetünk a
föltételek iránt, önt nemesi szavammal is biztosítom. Elmondom az
indokokat is. Én egy előkelő hölgynek udvarlok, a ki még
ragaszkodik a középkori regényes lovagiasság eszméihez. E napokban
e hölgy a sokat emlegetett «Mene, Tekel, Fáresz» röpiratról
beszélve, úgy nyilatkozott, hogy ez iratok szerzőjétől nem lovagias
felfogás ellenfeleit álnév alá rejtőzve piszkolni, míg azok nyiltan
lépnek föl ellene. A megrovás egyenesen rám volt czélozva. Nem
tudom miért? el van terjedve a vélemény, hogy azon füzetek szerzője
én vagyok. Nem segíthetek rajta. A névtelen szerzőt illető
megrovásokat mind nekem kell fölszedegetnem. Nekem érdekemben van
az említett hölgy véleményét lovagiasságom felől megtéríteni. Már
most remélem, hogy tökéletesen megértett ön engem?</p>
<p>– Tehát komolyan áll az ezer, meg három ezer forint
czentiméterenkint?</p>
<p>– A vista fizetve. A hogy önnek tetszeni fog, a karra vagy az
arczra.</p>
<p>– Oh kérem alássan, tessék a bőrömből kisajátítani rőf számra
azért az árért, a mennyi tetszik; kaptam én már olyat ingyen is
eleget, ebcsont majd beforr. Itt a kezem rá.</p>
<p>– Tehát a karjára?</p>
<p>– Nem. Inkább a pofámra. Ide ni, a fültől kezdve a szájig. Az
lesz önnek a dicsőség, ha majd a hirhedt viador Karakán Absolon
viseli, mint eleven trophæumot, önnek a manupropriáját a
czifferblattján: akár aláirhatjuk, hogy «Sculpsit Alienor». Ebnek
fáj az, nem nekem, harminczezer forintért.</p>
<p>– Tehát tíz czentimétert enged ön. <span class=
"pagenum"><a name="Page_134" id="Page_134">-134-</a></span></p>
<p>– Nem lesz baj, ha hosszabban üt is ki.</p>
<p>– De természetesen, ön nem vág vissza én rám. Mert ha ön is
megsebesít, akkor az egész szerződés semmis.</p>
<p>– Vigyázni fogok.</p>
<p>– De nem sérthet meg akarata ellen a karddal?</p>
<p>– Oh semmi esetre sem. Én nem a «német» szabályvívást követem,
melynél a kart és a kardot előre nyujtják, a hogy Magyarországon is
tanulják a vivást; hanem a franczia modort, mely szerint a kar fel
van húzva, s a kard felemelve. Nézze így, princz Alienor. Mintha ez
a bot volna a kard, s az ön napernyője a másik kard. Én így állok
ön előtt en garde: most czélozzon ide a balpofámra azzal a
napernyővel. Csak bátran. Nem fáj az a kutyának! Úgy ni! Bravo!
Pompásan volt. Az első vágásra, a mint a vér foly, a négy secundans
egyszerre közberont, a kardjaikat kettőnk között keresztbe teszik,
s kinyilatkoztatják, hogy a közöttünk fenforgott ügy a lovagiasság
követelményei szerint elintéztetett.</p>
<p>– Ezzel tehát, reménylem rendben volnánk. De már most előbb
valami ürügyet kell találnunk az összekoczczanásra.</p>
<p>– Úgy gondoltam, hogy a «Mene, Tekel, Fáresz»…</p>
<p>– Nem! Annak a szerzőségét nem akarom a világ előtt elvállalni.
Valami mást kell kigondolnunk.</p>
<p>– Nekem van egy jó eszmém. Én ujságíró vagyok.</p>
<p>– Azt tudom.</p>
<p>– Naponkint elszoktam járni a nemzeti szinházba. – Az ön imádott
hölgye jár-e oda?</p>
<p>– Páholya van ott, s minden este ott szokott lenni.</p>
<p>– Tehát a mai előadás alatt jőjjön fel a princz a delnő
páholyába, s a hogy az urak szokták, az előadás alatt társalogjanak
mentül jobban fenhangon. Én azután majd iktatok be a «Kürt»-be egy
hatalmas megrovást a szinházban fenhangon fecsegő úrfiak és úrnők
ellen. Ön az által magát és hölgyét találva érzendi, rögtön küldi a
segédeit a szerkesztőségbe. Ott felfedezik a czikk szerzőjét.
<span class="pagenum"><a name="Page_135" id=
"Page_135">-135-</a></span> A kihívás megtörténik, s önnek
tenyerébe hull a diadal pálmája.</p>
<p>A szerződés ekként mind a két gentleman által megállapíttatván,
s nemesi parolával és kézszorítással megerősíttetvén, nem volt
hátra más, mint a jól betanult szinműnek nyilvános előadása, a mi
kétségen kívül igen fényesen sikerülendett. Karakán úr soha
könnyebb mesterséggel nem jutott még ilyen szép összeg pénzhez,
hogy sem az alkalmat elszalaszsza, míg princz Alienor elég olcsón
vásárolta meg azt a dicsőséget, hogy a büszke Etelváry Rafaela
herczegnő szép szemeiért a főváros leghetvenkedőbb viadorát
legyőzte, s azzal egyszerre kimutatta, hogy a szenvelgett asszonyos
külső alatt mi lakik?</p>
<p>Arról nem szükség senkinek tudni, hogy a princz atyjának
felfedezései, igéretei és fenyegetései mennyi befolyással voltak e
furfangos tragœdia fogalmazására.</p>
<p>A szerepek igen jó kezekben voltak. Az esteli előadáson Alienor
fellátogatott Rafaela herczegnő páholyába: szokott fesztelen
modorában ott fecsegett vagy egy félóráig, nem törődve a közönség
elégületlenségével, mely elég háládatlan nem köszönni meg, ha
egyszerre a szinpadon is, meg a páholyban is játszanak. Princz
Alienor nagy megelégedéssel ügyelt a páholy alatt megtámaszkodó
Karakán mogorva alakjára, ki a felvonás közben fejébe vágta
kalapját és elsietett.</p>
<p>Ment egyenesen a szerkesztőségbe, megírni azt a bizonyos
czikket.</p>
<p>A «Jerichói Kürt» szerkesztőségében az a jó rend uralkodott,
hogy ott minden munkatárs akkor jelent meg, a mikor neki tetszett s
azt írta a lapba, a mi saját testének jól esett és egyik munkatárs
a másik rovatát soha nem olvasta; a szerkesztő pedig egyikét sem,
ennélfogva megtörtént, hogy egy és ugyanazon dolgot két külön
rovatban megírták, egymásnak ellentmondó értesüléssel, vagy a mit
az egyik már tegnap közölt, azt a másik holnap, <span class=
"pagenum"><a name="Page_136" id="Page_136">-136-</a></span> mint
legujabb eseményt adta elő; a revisor, kinek az egész lapot át
kellett volna olvasni mindennap, este beült a kis pipába s éjfélig
ki sem jött onnan, s a metteur-en-pages, ha már egyszer ki volt
valami szedve, akár avult el, akár volt megczáfolva, azt ő
belenyomta a lapba, mert már pénzben volt a szedés, s azt a
közönségnek el kellett fogyasztani; s ha néha az is megesett, hogy
a lap nem telt meg, és sehonnan semmi fiókból nem lehetett már
előkeríteni tavalyról felmaradt szedést, a mivel a hiányt pótolni
lehessen, maga a főszedő fogta az ollót, kivágott egy megfelelő
hosszúságú hasábot a legelső istentelen hirlapból, s beszedette azt
a jámbor életű «Jerichói Kürt»-be; csakúgy szikrázott tőle másnap a
kegyes olvasó szeme!</p>
<p>Csupán egy tagja volt a szerkesztőségnek, a ki becsületbenjáró
dolognak vette a hivatását: Leon. Ő is azon furcsa emberek közé
tartozott, a kik szeretnek titokban csupán saját maguk tudtára
becsületesek lenni; ösztön ez, mint a macskánál a mosdás, ki ha
besározza a talpát, nem nyugszik, míg tisztára nem nyalja: a kutya
hagyja sárosan.</p>
<p>Tehát Leonnak az a különös szokása volt, hogy későn este, mikor
vacsoráról jött, mielőtt hazament volna, előbb mindig felnézett a
szerkesztőségbe. Ott már akkor egyedül volt a füstölő olajlámpás,
mely elé hosszában lerakta a főbetűszedő a hasábok kefelevonatait,
s megint elhordta onnan, akár nézett beléjük valaki, akár nem. –
Leon nem tűrhette, hogy egy olyan lapban, melybe ő dolgozik,
mindenféle banális ostobaságok jelenjenek meg, s a sajtóhibák
legyenek a legmulattatóbb rész. Minden este ő olvasta végig a
kefelevonatot: igazgatott, szelidített a kifejezéseken, elfogdosta
a hircusokat. Őrködött a társaság hangulata felett. Úgy volt, mint
mikor egy józan ember hét részeggel egybeczimborázva kerül
illedelmes közönség elé.</p>
<p>Ezen a napon is megjelent a tete à téte-re a füstölő
olajlámpával. Tanuk nélkül lehetett jelen. Corrector és
<span class="pagenum"><a name="Page_137" id=
"Page_137">-137-</a></span> revisor az új schwechatit próbálgatta
az átelleni gambrinus-templomban. Ő egyedül szedegette egyik
papirlebbencset a másik után elő, melyeknek mindegyikén ott volt
először a szedőgyerek ólmos ujjainak helye, másodszor a masinista
hüvelykének a nyoma, harmadszor a főszedő tenyerének önlenyomata, s
kergette végig a sorokat. És aztán elgondolkozott magában, hogy
milyen furcsa az, hogy a dicsőség útja itatós papirosból van.</p>
<p>Irni meggyőződésével ellenkező dolgokat s azokat még ki is
corrigálni és a többiek hallatlan gallimathiásait is elolvasni és
kitatarozni, s szégyenleni magát maga előtt. Ha szidják, haragot
szinlelni, ha dicsérik azért, a mit ő maga megvet, azt még meg is
köszönni. Azonban ez a nagyság útja.</p>
<p>Hát egyszer az ujdonságok végén rátalál arra a kakuktojásra, a
mit Karakán barátunk igtatott be frissiben a szini előadásról,
melyben azonban a darab czímén kivül semmi sem vonatkozott a
művészeti részre, annál több gorombaság egy számszerint is
kipéczézett páholy látogatóinak a közönséget sértő magukviselete
ellen.</p>
<p>Hiszen a dolog érdemére nézve igaza volt a czikkírónak, csakhogy
a rhetori virágok, melyek hozzá voltak kötve, mind olyanok, a
minőket az irodalmi kertből tisztességes ember ki szokott
gyomlálni.</p>
<p>Leon nem restelte a fáradtságot, az egész czikket újra írni, s a
pimaszságokat kihagyni belőle, s úgy adni be újra. A
metteur-en-pages ugyan protestált ez eljárás ellen: ez már egészen
új szedés, s kilencz órán túl a 24 krajczár per mille «n» betű
duplán számíttatik: Leon azt is megfizette a saját zsebéből; még
egy miláreszt is adott ráadásul.</p>
<p>Voltaképen sejtelme sem volt róla, hogy a gorombáskodás épen
Rafaela, sőt Livia ellen volt intézve. Ő, a mióta e pályára lépett,
nem járt se szinházba, se látogatóba: megfeszített szorgalommal
tanult odahaza, mikor dolgát végezte a szerkesztőségben.
<span class="pagenum"><a name="Page_138" id=
"Page_138">-138-</a></span></p>
<p>Másnap korán reggel (még csak nyolcz óra volt) szokatlan
látogatás lepte meg Fürst Nornensteint: a fia, Princz Alienor.</p>
<p>Nagy dolognak kellett történni, hogy ez ilyen jókor fel legyen
öltözve. Kifestve ezúttal nem volt.</p>
<p>– Nos? Mi dőlt fel?</p>
<p>– Olvasd ezt, szólt princz Alienor, odanyujtva a «Jerichói Kürt»
festékszagú számát atyjának, melyben veres plajbászszal
körülkoszorúzva tünt elő az olvasásra méltó czikk. A nyilvánosan
megrótt főúri társaság egyik részese Rafaela herczegnő, s a másik
én vagyok. Teendőm világos előtted. Én a szerkesztőségtől lovagias
elégtételt akarok kérni. Leszesz-e párbajsegédem?</p>
<p>A fejedelem érzékenyen ölelte meg trónörökösét.</p>
<p>– Tehát mégis!</p>
<p>A vér nem válik vízzé.</p>
<p>– Ember vagy fiam! Mától fogva tegezni foglak. Rögtön sietek
ügyedet elintézni. Tartózkodjál odahaza; a többi segédeid gondja
lesz.</p>
<p>Azzal forrón megrázta fiának a kezét, lekísérve őt a
bérkocsijáig, maga sietett legbensőbb barátját, gróf Kolabinszkyt
felzavarni, második párbajsegédül.</p>
<p>Gróf Kolabinszky szivesen vállalkozott e lovagias feladatra, de
kikötötte, hogy semmi irkafirka ne legyen a dologból, mert az ő
melle rossz, a doktor megtiltotta neki az irást, meg hogy a
kocsikkal egész a harcz szinhelyéig menjenek, mert a gyaloglás az ő
egészségének megárt.</p>
<p>A szerkesztőséghez hajtattak egyenesen.</p>
<p>Gróf Kolabinszky, mielőtt belépett volna, beküldte az
irodaszolgát recognoscálni, hogy nincs-e egy ablak nyitva az
irodában? mert neki megárt a légvonat.</p>
<p>Az irodában még nem volt senki más, mint Leon.</p>
<p>A rendúr bemutatta magát és társát Leon előtt; elmondá, hogy ők
princz Nornenstein Alienor képviselői: ki magát és másokat
érzékenyen találva hisz a megjelölt <span class="pagenum"><a name=
"Page_139" id="Page_139">-139-</a></span> czikk által s annálfogva
azon czikk szerzőjét fölfedeztetni kéri.</p>
<p>Leon nem habozott a válaszszal.</p>
<p>– Azt a czikket én írtam.</p>
<p>Igazat is mondott – betűszerinti értelemben.</p>
<p>– Azon esetben kész-e ön a megsértettnek lovagias elégtételt
adni?</p>
<p>– Sziveskedjenek önök e tárgyban az általam felkérendő két
barátommal értekezni, a kik a megállapodást majd tudatni fogják
velem.</p>
<p>Ezzel Leon két névjegyét átadta Alienor képviselőinek,
megnevezett két barátjához intézett felhivásával őt ez ügyben
képviselni.</p>
<p>Gróf Kolabinszky csak aziránti aggodalmának adott kifejezést,
hogy nem laknak-e azok az urak a harmadik emeleten? mert neki a
lépcsőmászás életveszélyes merénylet. Leon biztosítá róla, hogy
mind a két gentleman első emeleti szállást tart.</p>
<p>Azzal meghajtották magukat; a két főúr eltávozott. Napoleon
pedig leült polemiát írni a «Mene, Tekel, Fáresz» ellen.</p>
<p>Fél óra mulva megnépesült az iroda. Jött nagy zajjal a nemes
czimboraság; felültek az íróasztalokra, leheveredtek a hirlapokkal
terített pamlagokra és élczeltek a főszerkesztőre, a kit
feltréfálni minden munkatársnak legkomolyabb feladata.</p>
<p>Karakán barátunk is berontott. Első dolga volt előkeresni a
hirlap-petrencze közül a saját lapját, abból elolvasni a saját
czikkét. «Hm! de kisimította valaki, én ezt nyomatékosabban írtam
meg».</p>
<p>Azért maradt elég ok a megneheztelésre.</p>
<p>– Nem keresett engem itt valaki? kérdé türelmetlenkedve
társaitól.</p>
<p>Azok élczeltek rá. Dehogy nem, «Szipoly» úr, «Nadály» úr,
ismeretes uzsorások.</p>
<p>Ő más látogatókra lesett. <span class="pagenum"><a name=
"Page_140" id="Page_140">-140-</a></span></p>
<p>– Nem járt itt két idegen úr?</p>
<p>Az irodaszolga mondá neki, hogy korán reggel volt itt két
finynyás úr; bizonyosan mágnások lehettek, mert nagyon fintorgatták
az orrukat, mikor ebben a bokáig érő összesepretlen papirhalomban
végig kellett gázolniok, de akkor még csak Napoleon úr volt itt,
azzal beszéltek.</p>
<p>Karakán barátunk bajt kezdett szimatolni. Napoleon egy kis
mellék-oduba húzta félre magát, hogy dolgozhassék; benyitott hozzá
s megszólítá.</p>
<p>– Napoleon, te!</p>
<p>– Nix ungrisch! volt rá a rövid felelet a sürgős dolgozótól.</p>
<p>De végleg megállapodott Karakán barátunk gyanuja, mikor félóra
mulva két fiatal urat látott belépni a szerkesztőségbe, kik már
egyenesen Zárkány úr után tudakozódtak, s vele egyedül óhajtottak
beszélni, aztán bementek hozzá, az ajtót gondosan betették maguk
után, odabenn igen csendesen értekeztek és igen rövid ideig, aztán
megint kijöttek és eltávoztak.</p>
<p>Karakán alig várta, hogy kihúzzák a lábukat, rohant be
Leonhoz:</p>
<p>– Mit akartak ezek az emberek itt?</p>
<p>– Velem volt dolguk, az én magánügyemben.</p>
<p>– Ezek párbaj-segédek voltak!</p>
<p>– Arról nem szokás beszélni.</p>
<p>– Ki igazította ki az én czikkemet a páholyi fecsegőkről?</p>
<p>– Én.</p>
<p>– S ennélfogva most te fogadtad el a kihívást e czikk miatt
princz Nornenstein Alienortól.</p>
<p>– De mi közöd neked az én dolgaimhoz?</p>
<p>– Szerencsétlen! Tönkre tettél! Koldussá tettél! kiloptad
zsebemből a nagy «Treffert!»</p>
<p>Azzal tombolt ki és le és fel a nyomdába; torkon ragadta a
szerencsétlen metteur-en-pagest, addig ki nem eresztette a
markából, a míg az elő nem kereste neki <span class=
"pagenum"><a name="Page_141" id="Page_141">-141-</a></span> egy
határ országos szemét közül az ő eredeti ős igazi czikkének
kefelevonatát, melyet szerencsésen megtalálva, futott lóhalálában
egyenesen princz Alienor lakására.</p>
<p>Princz Alienort ez alatt már siettek felkeresni a segédei.</p>
<p>– Minden a legjobban el van intézve. Az ellenfél segédei kardot
választottak, mi megegyeztünk «első vér»-re, holnap reggel hat
órakor a szentlőrinczi erdőben.</p>
<p>– Sokkal jobb szerettem volna, szólt gróf Kolabinszky, ha zárt
teremben történik; reggel deres a fű, az ember könnyen meghűti a
lábát.</p>
<p>(Átkozott önzők az ilyen párbajvívók, hogy azoknak csak a saját
egészségükre van gondjuk: a segédekével nem törődnek).</p>
<p>– Tehát korán kelj, szólt a rendúr, fiának atyai utasításokat
adva, s reggelire igyál egy pohár rhumot, mely fölmelegít, meg egy
pár lágy tojást. Ma délután aludd ki magadat, mert az éjjel
izgatott lészsz.</p>
<p>– Ne legyen miattam aggodalmad, szólt princz Alienor, az egész
dolog még csak fel sem izgat. Tapintsd csak az üteremet.</p>
<p>– Bámulatos! oly nyugodtan ver, mintha csak foxhuntingról volna
szó. Nekem az első párbajom előtt egész nap lázam volt, s nem
tudtam se ülni, se feküdni, folyvást szaladnom kellett. Ez a
hidegvér már hollandi örökség. – De tudsz-e te vívni? Megállj,
tanítalak egy pár mesterfogásra. Elhozattam a vívókardokat. Jer,
tedd fel a ví-álarczot.</p>
<p>– Ah. Hagyj nekem békét ezzel a tréfával. Az én dolgom lesz
az.</p>
<p>– De nem árt ezeket a fogásokat tudni. Állj csak ki a
mensurába.</p>
<p>– De megtalálsz ütni.</p>
<p>– No ugyan nagy baj lesz! Életlen karddal.</p>
<p>– Csak mutasd te azt úgy a levegőben, nálam nélkül.</p>
<p>– Nézzed csak. Mikor az ellenfél en garde teszi magát:
<span class="pagenum"><a name="Page_142" id=
"Page_142">-142-</a></span> így ni, a kard belső felével egyet
csapni a keze fejére, mindjárt vége van. Vagy ezt ni. Kétszer felül
egymásután, a második vágás az ellenfél támadó tempóját szelve
keresztül, okvetlenül annak a karját találja. Aztán meg ezt. Az
ellenfél alvágását nem parirozni, hanem a kart felkapni, az
ellenfél vágását átsuhantani s egyidejűleg eléje vágni, ez
bizonyosan pofát talál.</p>
<p>– De ne hadonázz azzal a karddal, mert én csiklándom! Bizonyos
vagyok én magamról, ne félts.</p>
<p>– No hiszen, a mi az ellenfeledet illeti, az iránt egy nagy kő
esett le a szivemről. Megvallom: egy kicsit szepegtem. Ön tudja
jól, gróf, az a mennykő-ficzkó, az a Karakán, a híres krakehler,
csak azért van szerződtetve a «Jerichói Kürt» szerkesztőségéhez,
hogy ha jön valaki elégtételt kérni valami czikkért, előálljon, s
azt mondja: én írtam azt! Aztán tessék vele verekedni, a kit az
ezredétől is azért bocsátottak el, mert mindenkit összevagdalt.
Attól féltem, hogy nekünk is őtet fogják idetolni, s akkor nem lett
volna más hátra, mint hogy magam verekedjem meg a ficzkóval.
Szerencsére nagyon jókor jöttünk, s találtunk helyette egy
görbehátú, nádtermetű, tintás ujjú diákot, a ki az első ijedtségben
kivallotta, hogy ő írta a czikket. Igazság! meg se mondtuk neked az
ellenfeled nevét. Micsoda bolond neve is van? valami Napoleon?
Sárkány, vagy Tárkány, vagy Párkány. Nini. Mi bajod lett egyszerre
Alienor?</p>
<p>Mi ám? Az, hogy akármiféle Napoleon legyen is az a bizonyos, de
ez nem az az ember, a kivel princz Alienornak szerződése van ennyi
meg ennyi czentiméterre.</p>
<p>– Rögtöni szívdobogás… hebegé Alienor.</p>
<p>– No, az ugyan rosszkor jön! Micsoda kisasszonyoknak való
betegség ez! Igyál egy kis hideg vizet. A Pontius Pilátusra! Hogy
ver egyszerre az ütered! Nem szeretem ezt a bajt sehogy sem.
Egészen reszketsz. Még a szád is fehér lett. Teringettét. Igyál
inkább egy pohár rumot, s lélekzelj egyet nagyot. Hiszen csupa erő,
izom vagy. Két <span class="pagenum"><a name="Page_143" id=
"Page_143">-143-</a></span> olyan ficzkót megennél kenyérre kenve,
mint az ellenfeled. Egy inséges Napoleon.</p>
<p>De princz Alienornak egyszerre az egész kedve odalett. Ez a
quiproquo neki semmiképen nem tetszett.</p>
<p>– Én nem tudom…</p>
<p>– Mit nem tudsz?</p>
<p>– Nem fog-e Rafaela herczegnő megneheztelni?</p>
<p>– Csak nem bántad talán meg a kihívást?</p>
<p>– Oh azt nem. De úgy látom, hogy ti még is követtetek el egy
inconvenientiát a kihívásnál.</p>
<p>– Teringettét! Te adsz nekem leczkét abból, hogy mik a párbaji
convenientiák?</p>
<p>– Journalsértésnél mindig alternativát szokás feltenni, vagy
revocálja a czikkiró a sérelmet, vagy fegyveres elégtételt ád. Ti
az elsőt meg sem kisérlettétek.</p>
<p>A két főúr megdöbbenve nézett egymásra. Az igaz, hogy az első se
kérve, se ajánlva nem igen volt.</p>
<p>A rend-úr kezdett kétségbeesni fia fölött. Az rettenetes
volna.</p>
<p>E kényelmetlen helyzetet egész alkalmilag szakítá meg a belépő
komornyik.</p>
<p>– Egy úr van itten, erővel be akar jönni. Nincs látogató jegye.
Valamit beszél Jerichoról, hogy odavaló.</p>
<p>Princz Alienor arczát egy reménysugár deríté fel.</p>
<p>– Bocsásd be.</p>
<p>Karakán barátunk rontott be a szobába. Fujt a sietségtől, s a
homloka csupa izzadság volt.</p>
<p>– Alászolgájuk uraim. Az én nevem Karakán Absolon, a «Jerichói
Kürt» főmunkatársa. Csak most értesültem, hogy önök uraim, princz
Alienor megbizásából, a szerkesztőségben jártak, s ama bizonyos
szinházi czikk szerzője után tudakozódtak. Azon czikk szerzője,
uraim, én vagyok!</p>
<p>(– Nos, mit mondtam? dörmögé gróf Kolabinszkyhez Nornenstein
fejedelem.)</p>
<p>– Becsületemre esküszöm, hogy én írtam azt a czikket; heveskedék
Karakán Absolon, itt van az eredeti kéziratom, <span class=
"pagenum"><a name="Page_144" id="Page_144">-144-</a></span> azon
módon, a hogy a szedőinas bepiszkolta a festékes ujjával, itt az
eredeti szedés, a hogy én azt megírtam; az a másik úr, a ki a
szerzőséget magára vállalta, csak átidomította azt; maga ott sem
volt a szinházban. Én vagyok a szerző, igaz, katholikus hitemre
esküszöm. Önök tartoznak nekem hitelt adni. Tanúkkal is
bizonyíthatom. S én azt nem engedhetem, lovagias érzületem tiltja,
hogy az én vétségemért más valaki bünhödjék. Én nem bújok el senki
háta mögé. A mit írtam, azért helyt állok, ha ott maradok is.</p>
<p>– (Ettől féltem, dörmögé Nornenstein Octavian rendúr. No ez szép
fordulat. Tudtam előre.) Azután nyugalmat erőltetve, fordult
Karakánhoz. De uram, ha ön lovagiasságra hivatkozik, akkor tán
megengedi magához azt a kérdést intézni, hogy nem találná-e
helyesebbnek egy olyan megbántást, mely nőket is érintett, szintén
hirlapi úton helyrehozni?</p>
<p>Most egyszerre mindkét segédjének bámulatára előlépett princz
Alienor. Arcza büszke volt és fejtartása vakmerő.</p>
<p>– Semmi egyezkedés! Én nem kívántam revocálást! Az csak
ráduplázás volna a bántalomra. Én fegyveres elégtételt kértem, s
azt követelek.</p>
<p>Nornenstein Octavian fejedelem azt hitte, hogy fiából most a
hamis becsvágy beszél, s csitítva sugá oda neki:</p>
<p>(– Te, fiam. Ez a legveszedelmesebb verekedő a
monarchiában.)</p>
<p>Princz Alienor fennhangon válaszolt rá.</p>
<p>– S én nem bánom, ha vívómester is! Ő még dicsekszik azzal, hogy
engemet, és még más valakit, a kinek én védelemmel tartozom,
megbántani merészelt. Én e megbántás emlékét oda akarom neki a
pofájára feljegyezni.</p>
<p>Karakán Absolon arcza ragyogott a dicsőségtől. Oda! oda! Egy tíz
czentiméter hosszúságút!</p>
<p>Fürst Octavian Nornenstein pedig meg volt dicsőülve.</p>
<p>Odament fiához és keblére szorította.</p>
<p>– Most ismerek a saját véremre benned! Épen így <span class=
"pagenum"><a name="Page_145" id="Page_145">-145-</a></span> szóltam
én, mikor egy névtelen megbántás okozójául egy óriást, az orosz
ezredest találtam magam előtt; gyermek voltam: az meg egy hős; én
is azt mondtam, a mit te. Mindegy! Én megakarom azt az embert ölni!
És megöltem.</p>
<p>(Jaj, hogy dörzsöli a képemet a szakállad!)</p>
<p>– Nos, hát uram, Karakán Absolon úr, nevezze meg ön a segédeit,
a kikkel értekezzünk, s mondja meg, hogy a nap folytán hol
találhatjuk meg, ha szükség lesz rá.</p>
<p>A nagy viador mondott két hozzá méltó gentlemant, s olyan nagy
volt az öröme a fölött, hogy ajánlata elfogadtatott, hogy még
bucsúra is nyujtá kezét princz Alienornak, mikor eltávozott.
Szerencsére ez jobban betanulta szerepét, s eldugta a kezét a háta
mögé.</p>
<p>– Futó bolond! dörmögé utána Octavian fejedelem.</p>
<p>– Nem szeretnék vele egyedül találkozni valami erdőben; volt
gróf Kolabinszky észrevétele.</p>
<p>A két úr azonnal fölkerekedett és ment azt a két gentlemant
innen-amonnan összeszedegetni, a kik az ellensegédek lesznek; gróf
Kolabinszkynek ismét nem kellett sok emeletet járni, mert mind a
két distingvált úr a kávéházban volt található. Délig
rendbehozatott az ügy.</p>
<p>Nornenstein Octavian fejedelem túl a rendén meg volt elégedve
utódjának magatartásával. Első vérre fog menni. Itt minden a
pillanatnyi sugallattól függ. Végtére is Alienorban fel van
ébresztve a férfiszellem; ez volt a főczél: ez a tiszta nyereség.
Lehet, hogy ő is sebet kap; annál jobb ránézve. Az első sebbel fel
van az ember avatva hősnek.</p>
<p>A mellett az urak érdemesnek sem tartották még Zárkány
Napoleonnal, vagy annak segédeivel is szóba állani, s a változásról
őket értesíteni. A dolog nagyon érthető volt. A szegény tintásujjú
megszeppent, mikor megtudta, hogy karddal fognak a nyaka körül
járni, s sietett hirtelen maga elé tolni a conventionatus viadort,
az most örül, hogy kihúzhatta a lábát a sárban hagyott csizmából, s
<span class="pagenum"><a name="Page_146" id=
"Page_146">-146-</a></span> mezítláb megmenekülhetett. Jó lesz
szegénynek békét hagyni.</p>
<p>Hanem ennek a téves felfogásnak azután az a következése lett,
hogy Zárkány Napoleon másnap jóval a kitüzött óra előtt első volt a
kijelölt helyen megjelenésben segédeivel és orvosával együtt, s jó
öt perczet várt, míg a szentlőrinczi úton egy másik fedett hintó is
utána érkezett; melyből megint Karakán barátunk segédei ugráltak
elő. Ezek nem hoztak magukkal feltsert, gondolták, majd hoz a
princz.</p>
<p>A két összetalálkozó consortium aztán rettenetes farkasszemet
nézett egymással. Tévedés nem lehetett a dologban; mind a kettőnek
az utasítása: balra a csőszháztól, a tölgyes közepén levő tisztás
volt.</p>
<p>– Hát ti mit kerestek itten? Kérdezé Karakán Absolon
Leontól.</p>
<p>– Azt én kérdezhetném inkább tőletek, a ki elébb foglaltam el a
tért.</p>
<p>– Adjatok nekünk helyet, mi most verekedni akarunk.</p>
<p>– Azt nekem nem szükséges megtudnom. Verekedhetsz, a mennyit
akarsz, de itt, és ebben az órában nem.</p>
<p>– Miért nem?</p>
<p>– Azt mondják el egymásnak a segédeink, ha jónak látják.</p>
<p>– Napoleon öcsém, ne hozz ki a türelmemből. Én nem
parlamentairozok sokat. Nekem ma itt párbajom van princz
Nornenstein Alienorral.</p>
<p>– Az nem lehetetlen; mihelyt az enyim be lesz fejezve ugyanazon
gentlemannel.</p>
<p>– No most már elég. Princz Alienor az én ellenfelem. Ő provocált
engem szabályszerüen.</p>
<p>– Az én kihivatásom ép oly szabályszerüen esett meg.</p>
<p>– De ez tévedés volt; félreértésen alapult.</p>
<p>– Erről engem nem világosított fel senki.</p>
<p>– No hát felvilágosítlak én.</p>
<p>– Te pedig nem vagy Nornenstein képviselője. <span class=
"pagenum"><a name="Page_147" id="Page_147">-147-</a></span></p>
<p>– No hát vagyok a magam képviselője, s már most én mondom, hogy
tisztulj innen; mert különben velem gyülik meg a bajod.</p>
<p>– Az is megtörténhetik.</p>
<p>– Zárkány úr! Én nagyon röviden szoktam azokkal elbánni, a kik a
lábukat előttem keresztbe teszik.</p>
<p>– Nem kétkedem benne.</p>
<p>– No hát, az istenfáját! vagy elmegy ön innen, vagy velem
verekszik meg elébb.</p>
<p>– S minthogy nem megyek el innen, a míg mások nem engedik
meg…</p>
<p>– Hát akkor csak le a kabáttal, aztán ki a gyepre! Egy, kettő,
három, az idő rövid.</p>
<p>– Az megint igaz.</p>
<p>A segédek hasztalan vetették magukat közbe; Karakán henczegett
pogányul, Leon pedig csak vállát vonogatta. Egyik sem akart
tágítani. Utoljára is rájuk kellett hagyni, hogy verekedjenek össze
inpromptu.</p>
<p>Levetkőztek. Karakán bikaerejű test volt. Zárkány Napoleon
karcsú, nyulánk; de hosszú karú és lábszárú.</p>
<p>Karakánnak meg voltak a professionatus henczegő modorai. Markába
köpött, mikor a kardot a kezébe vette; mutogatta a foga fehérét,
gyönyörüséggel, valódi étvágygyal mosolygott ellenfelére, ravaszul
hátrahúzta magát, s karját úgy összehúzta, hogy öklével vállát
érinté, s mikor előre csapott, vadállati horkantást hallatott, s a
lábával nagyokat dobbantott. Mindez könnyen megzavarja a
tapasztalatlan ellenfelet. Aztán az volt a szokása a vivásnál, hogy
nem sokat törődve a védmozdulatokkal, első rohamra, mint a medve,
legázolta ellenfelét, s annak nem engedett időt a támadásba
átmenni. Ezzel rendesen megpiszkolta elleneseit, s ha maga is sebet
kapott, az nem sokat számított.</p>
<p>Hanem ezúttal mégis olyan vívóval akadt össze, a kinek szintén
meg voltak a maga sajátságai. Leonnak meg abban állt a fortélya,
hogy hosszú karjai voltak, s azokkal <span class="pagenum"><a name=
"Page_148" id="Page_148">-148-</a></span> úgy betudott vágni az
ellenfél kardján keresztül, hogy az maga sem értette, hogy jutott
ahhoz a vágáshoz? A mellett a hosszú lábainak is jól tudta hasznát
venni. Szökelt előre és hátra. Nem lehetett rárohanással letörni,
mert ő épen olyan gyorsan tudott hátrálni, s hátrálás közben finom,
kimért visszavágásokkal ellenfelének meggyüjteni a baját. Úgy
elszökött Karakán elől, hogy nem birta kardhegyre kapni. «A
tánczmesteres istenfádat».</p>
<p>A csetepaténak eredménye ez lett:</p>
<p>Először kapott Karakán barátunk Leontól egyet a jobb pofájára, a
mi, ha princz Alienornak számított volna, megér huszonnyolczezer
forintot. Akkor Leon egy kicsit hagyta magát kergetni, s e közben
ott felejtett neki a mellén egy tizenöt czentimérnyi vonalt,
tizenötezer forint értékben, azután nem tagadhatott meg tőle egy
tizenkét czentiméternyit a karjára, végül megtisztelte pour la dame
a kezefejére egy ötezeressel: úgy hogy az együtt egy igen csinos
összeget repræsentált volna, ha princz Alienortól vette volna
eredetét. Az utolsó vágás egyúttal harczképtelenné is tette
ellenfelét. Ez volt az utolsó cotillon-figura.</p>
<p>Mikor princz Alienor a segédjeivel és orvosával megérkezett a
találkozás szinhelyére, már akkor Karakán ki volt terítve a gyepre,
s három ember varrta és ragasztotta össze a bőrét, míg körüle
vérázott szivacsok hevertek.</p>
<p>Alienort az ájulás környezte e látványra.</p>
<p>Leon segédjei nem késtek a felvilágosítást megadni Alienor
segédjeinek. A két munkatárs összeveszett azon tisztesség felett,
hogy melyiknek legyen joga princz Nornenstein Alienornak elégtételt
adhatni a «Jerichói Kürt»-ben megjelent, s mindkettőjük által
jogosan sajátul elismert czikk miatt? Zárkány úrnak kedvezett a
sors, a kinek a cartellje különben is fennáll.</p>
<p>Ezt nem lehetett eltagadni.</p>
<p>És már most az az ember, a ki a gyakorlott spadassint így tönkre
aprította, hogy fog még tánczba kerekedni princz Alienorral.
<span class="pagenum"><a name="Page_149" id=
"Page_149">-149-</a></span></p>
<p>(– No most már fiam csak hidegvér! dörmögé Octavian Alienor
fülébe.)</p>
<p>Princz Alienor halavány volt, mint egy sápkóros leány; hanem
azért erőt vett magán, hogy ideges borzalmát el ne árulja.</p>
<p>Ideges ellenszenve volt a köszörült vas iránt, a mit ott szeme
előtt törölgettek meg a harasztban a vértől. S neki most azt a
vasat meg kellett fogni és szembe állni azzal az emberrel, a ki már
egyet lefektetett a fübe. De meghalni könnyebb, mint
visszalépni.</p>
<p>Mikor apja odalépett hozzá, hogy a fekete selyem kendővel
átkösse a kezét csuklóban, hogy az üterét ne érje a vágás, ijedten
sugá neki:</p>
<p>– (Neked lázad van.)</p>
<p>Mielőtt az ellenfeleket levetkőztették volna, gróf Kolabinszky,
a segédek egyike, hogy ezúttal a párbajszabályok minden szakaszának
eleget tegyen, föltette a kérdést a vívandók elé, hogy nem
hajlandók-e kibékülni? nevezetesen a sértő fél nem akarja-e a
sértést megkövetés által helyrehozni?</p>
<p>Ezt mindig meg szokták kérdezni, de a felelet rá rendesen az,
hogy «nem».</p>
<p>Ezúttal azonban kivétel történt. E felszólításra Zárkány
Napoleon azt felelte:</p>
<p>«Igen».</p>
<p>És azzal oldalzsebébe nyult, s kihúzott egy iratot.</p>
<p>«Én ezennel nyilvánítom önök előtt, hogy ama czikkben foglalt
megsértéseket bánom és rosszalom, s azokért a sértetteket
megkövetem és tölük bocsánatot kérek, ezt irásban is adom, s
felhatalmazom önöket, hogy e megkövetést hirlapilag
közzétegyék».</p>
<p>Princz Alienor új életre feltámadva érzé magát. Egész hévvel
ragadá meg Leon kezét és kérte, hogy nevezze őt ezentúl barátjának,
egyedüli igaz barátjának.</p>
<p>– Erről ismerni meg az igazi gavallért! szólt beavatkozva a
kézszorongatási duettbe Octavian fejedelem. Ez a <span class=
"pagenum"><a name="Page_150" id="Page_150">-150-</a></span> nemesi
bátorság: elismerni és visszavonni a megbántást férfiasan, ha
megérdemli a bántott fél.</p>
<p>Napoleon pedig nem szorongatta vissza a kezeiket. Csendesen
mosolygott. Gondolta magában: mégis csak én vagyok itt a legnagyobb
komédiás; megkövetést teljesítek egy czikkért, a mit egy harmadik
írt, s a miben az megsértett egy hölgyet, a kit én tisztelek, s egy
másikat, a kit szeretek; s még ezért agybafőbe hagyom magamat
dicsértetni.</p>
<p>Leon pedig e váratlan ötletével annyira meghódította a
kedélyeket, hogy még gróf Kolabinszkynak is az jutott eszébe, hogy
felső kabátját rásegítse, nehogy meghűtse magát a felhevülés után,
s egy perczre még is elfeledkezett saját magára vigyázni.</p>
<h3>A TRAGOEDIA VAUDEVILLEBEN VÉGZŐDIK.</h3>
<p>– Jó reggelt, kedves Zárkány barátom, köszönte be egy reggel
Leonhoz Nornenstein Octavian fejedelem; lássa, már úgy vagyunk
önnel, mint a megszorult adós a jótékony hitelezővel: mentül jobban
eladósodtunk nála, annál többet követelünk tőle. Ön minket lovagias
eljárásával teljesen lekötelezett, s már most azt nyerte vele, hogy
le nem rázhat a nyakáról. Annak a fatális affairenek még folytatása
is van. Nézze csak: micsoda levelet ír nekem az a rettenetes
Karakán! Olvassa csak el. Senkivel sem merem közölni, mert ha
kipattan belőle valami, akkor kivándorolhatok a fiammal együtt
Tazmaniába. Egyedül önhöz van bizalmam. Ön olyan nagyon megnyerte
azt. Nos mit szól ehhez a históriához? A ficzkó leirja, hogy
micsoda szemfényvesztési kisérlet volt ő közötte és fiam között. A
fiam megvette az ő pofáját, hogy ráhúzhasson egyet, drága pénzért.
Én azt el is hiszem, ez az ötlet nagyon hajaz az én fiamhoz.
Egészen beillik a conduitjába. A bramarbas ám megkapta a vágást a
pofájára; de nem a fiamtól, hanem öntől, per procura. Persze, hogy
ennek most <span class="pagenum"><a name="Page_151" id=
"Page_151">-151-</a></span> Alienorra nézve semmi becse nincsen. De
Karakán úr csak viseli azt mégis. Már most ez az ember azzal
fenyegetőzik, hogy ha én neki ennyi, meg ennyi pénzt rögtön le nem
teszek, hát ő ezt az egész történetet kinyomatja, minden hirlapnak
megküldi, annyival is inkább, mert Kolompy úr ama párbaj indokai
miatt, de még inkább a következményei miatt neki felmondott, most ő
kenyér nélkül maradt, harcz- és ir-képtelenné lett: ezt a levelet
is balkézzel calligraphiázta. Már most mit csináljak én ezzel az
emberrel? tanácsoljon ön. Agyonüssem-e? Befogassam-e? Vagy
kifizessem! Hogy elhallgasson.</p>
<p>– Egyiket se kisértse meg ezek közül magasságod. Az agyonütést
ily esetben hazai törvényeink tiltják, a befogatást pedig nem
rendelik el. A kifizetés végre semmi czélra sem vezetne, mert a
mint a pénz elfogy, megint itt volna a fenyegetéssel, hogy szólni
fog, ha nem adnak. Magasságod erszénye fölött örökösen egy
damoclesi zsebmetszőkés függne. Hagyja nálam ezt a levelet, holnap
reggelig elintézem az egész dolgot.</p>
<p>– Tartok tőle, hogy már eddig sem egészen titok az a
cselszövény, a casinóban csipkelődő észrevételeket hallottam
elejtegetni.</p>
<p>Másnap reggel a «Jerichói Kürt» tárczájában teljes szövege
szerint megjelent Karakán Absolon levele Nornenstein Octaviánhoz a
princz Alienorral kötött szövetség meséjével együtt.</p>
<p>Nornenstein Octavián az ágy mennyezetéig ugrott fel fektéből, a
mint ezt megpillantotta: «Perfidia, toronymagas!»</p>
<p>Hanem aztán mikor végigolvasta a czikket, akkor kellemesen volt
megnyugtatva. Zárkány Napoleon zárszavai a közönséget hivták fel
itélő biróul, hogy lehet-e hitelt adni ily izetlen, esetlen
eszmeficzamnak, a mit egy gyanús egyéniség gondolt ki, egy a
közvélemény előtt magasan álló család megsarczolására, mely e
kicsikarási szándék és rágalom ellen legjobb védelemnek találja azt
szórul-szóra <span class="pagenum"><a name="Page_152" id=
"Page_152">-152-</a></span> közölni, átadva a fenyegetőt a
közvélemény törvényszékének. Az egész vad mese különben nem is
eredeti gondolat, szórul-szóra volt az megirva Grandmesnil: «Le
duel payé» czímü vaudevillejében, a mit a Port-Saint-Martinban
előadtak, ki is fütyöltek az első előadásnál. Tehát nemcsak
rágalom, hanem még plagium is hozzá.</p>
<p>Fürst Nornenstein sietett Zárkány Leonhoz.</p>
<p>– No ön szépen megijesztett! Hanem aztán megvigasztalt. Így
csakugyan agyon van ütve a mendemonda. De ugyan mondja csak ön:
valóban létezik egy ilyen monsieur Grandmesnil, a ki egy hasonló
tartalmú «Le duel payé» czimű vaudevillet irt?</p>
<p>– Nem tudom; mert én soha sem hallottam a nevét.</p>
<p>– E szerint ez mystificatió? magyarán, hazugság?</p>
<p>– Olyan hazugság, a minőt az ember a rablónak fel van jogosítva
mondani, ki pisztolyt szegez a mellére.</p>
<p>– De koczkáztatja ön, hogy valaki nem restelli azt a
fáradtságot, hogy elmenjen Párisba, s felkutassa a
Port-Saint-Martin szinház könyvtárát s kiderítse, hogy az a darab
nem is létezik.</p>
<p>– Az alatt rég elfelejtik itthon az egész ügyet, s ha kiderítik
a mystificatiót, csak engem nevetnek ki érte; én pedig ujságiró
vagyok, rajtam elfér.</p>
<p>– Köszönöm. Már most mit gondol ön, nem jó volna, ha ön ezt az
egész ezer forintot ebbe a hirlapba betakargatva, annak a ficzkónak
elküldené.</p>
<p>– De az bizony annak nagyon jól fogna esni.</p>
<p>Ezért ugyan aztán Leon kapott Karakántól egy levelet vissza,
melyben elneveztetik a világ minden nyelvén tolvajnak, rablónak,
haramiának; hanem az ezer forint nem küldetik vissza.</p>
<p>Ezzel aztán princz Alienor első kirohanása a tettek mezejére
szerencsés visszavonulásával végződött, azt azonban mindenki tudta,
ha nem mondta is, hogy ezúttal a nornensteini Pratz dynastiának
Zárkány Napoleon volt a Szobieszkyje. <span class=
"pagenum"><a name="Page_153" id="Page_153">-153-</a></span></p>
<p>Azt az érzékeny szivüek megnyugtatására megjegyezhetjük, hogy
azért Karakán barátunk nem maradt kenyér nélkül: átment a radicalis
irányáról ismeretes «Isten ostora» czímű szélsőbali laphoz
főmunkatársnak, a hol tárt karokkal fogadtatott.</p>
<h3>POMPEIA.</h3>
<p>– Kedves Leon, úgy látom, hogy ön nem azzal a szándékkal jött a
bálba, hogy tánczoljon; hanem inkább látni szeret. Látni pedig
sokkal jobban lehet az embernek másodmagával, mint egyedül. Tehát
innen a jázminbozót mögűl legjobban körültekinthetjük az egész
világot, a nélkül, hogy útjába esnénk valakinek, a ki megzavarja
beszélgetésünket, azzal a szeretetreméltó kérdéssel, hogy jól
szolgál-e egészségünk? Gyönyörű szép terem! Az egész Etelváry
herczegi palota hasonlít az én nornensteini várlakomhoz «kicsiben».
Csak a felséges szép park hiányzik körüle, a mi oly mulhatatlanul
kiegészítő része egy uri laknak; azok a fenséges négyszáz éves
hársfák, azok a nemesi czímerei egy kastélynak. Hja biz azt egy
varázsszóra előidézni nem lehet. Épületet lehet emelni pénzért, de
a szép terebélyfa ősök hagyománya, s egymást tiszteletben tartó
ivadékok öröksége. A szép ősfák hiánya még sokáig el fogja árulni
önök fővárosáról az ujdonsült nemességet, hogy ez csak egy európai
Chicagó, a palotasorok még magukban nem teszik meg. A másik, a mi
első tekintetre az amerikai keletkező új városokra emlékeztet, egy
nagyobbszerű templom hiánya. Minden világvárosnak van legalább egy
cathedráléja, mely messze kimagasodik a ködből, a miben a többi
házak tömkelege összefoly, s jellemet ád a városnak. Önök ezen
könnyen segíthetnének. Csodálom, hogy rá nem jöttek még maguktól.
Ausztria herczegprímása Bécsben székel, Francziaországé Párisban;
az önöké pedig Esztergomban. Milyen könnyen <span class=
"pagenum"><a name="Page_154" id="Page_154">-154-</a></span>
megtehetnék önök, hogy az is tegye át székhelyét Budapestre, s
emelje gazdagságával, fényével a fővárost. Akkor aztán majd lenne
Budapestnek bazilikája is.<a name="FNanchor_2" id=
"FNanchor_2"></a><a href="#Footnote_2" class="fnanchor">2)</a>
Hanem azt persze nem azon kellene kezdeni, hogy a hozzá tartozó
elemeket szószékről és hirlapokból folyton-folyvást insultáljuk.
Nem önt értettem: ön kivétel a sok közül. Annyi bizonyos, hogy
egyik irány a másikat kizárja. Gyárkémények és bazilikák egymás
szomszédságában egyidejűleg nem emelkednek. Prága ős nemesi fényét
csak az Altneu zsinagóga kormos barlangja egészíti ki s a
zsidóváros sikátorai. Én nem azt mondom ezzel, hogy az ujabb kor
nemességének meg kell vetni az üzletet. Ellenkezőleg. Az üzletet
magát kell nemessé tenni. Mi voltunk a földbirtok fejedelmei
hajdan; lehetünk mi pénzfejedelmei a jövőben. Miért engednők a
pénzbáró, pénzkirály rangját másoknak, mikor azokat magunk is
megtarthatjuk? Ön előtt bizonyosan eléggé ismeretes lesz, hogy a
katholikus szövetségnek, mely Európa sorsát intézni fogja örökké,
nem a péterfillérek perselyében áll minden gazdagsága. Az legalább
harmadfél milliárd franknyi tőkével rendelkezik: egy teljes ezer
millió osztrák forinttal. S irányt ad a brüsseli és párisi
pénzpiaczoknak. E tőkének nagy része a jelenlegi bizonytalan
viszonyok között rendelkezhető állapotban van, s csak egy kedvező
véleményáramlatnak kell megindulni az ön hazájában, s ez olcsó
pénztömeg önkényt ideomlik, s önöknek egy varázsütésre támad minden
intézményük, eszközük, a mi gazdagodásuknak életföltétele; lesz
jegybankjuk, világkereskedelmük, hitelük, gyáriparuk. Ezek nem
dogmaticus subtilitások, ifjú barátom, ezek korszükségek. Ez föld
és kenyér. S egy ilyen lendületnél az olyan tehetségnek, mint az
öné, magas emelkedés kinálkozik. Egy az ügynek tett jó szolgálat, s
ön mint félmilliomos ébred föl. – Én nem tréfálok. Ön ismeri azt a
keleti mesét, a hol egy bűvös lakban alvónak tizenkét <span class=
"pagenum"><a name="Page_155" id="Page_155">-155-</a></span> dzsin
jelen meg éjjelenkint, kezébe adnak egy vasvesszőt, aztán ott
tánczolnak előtte, nem hagyják aludni, végre mindenik dzsin odadob
neki egy réz aspert, s azzal eltünnek; a nyomorult így éldegél
tizenkét aspernyi alamizsnából. Egyszer az öcscse hál helyette a
megbűvölt szobában, s az a dzsinekre ráver a vasvesszővel, s ez
ütésre azok egyszerre arany-szobrokká változnak. Így lesz önnel is.
Az ön rézaspergyűjtő fönökét rövid időn megérdemlett nyugalomba
helyezzük, s ön lép helyébe, mint lapvezér, s akkor kezében lesz
már a vasvessző, melytől a dzsinek aranynyá válnak. De a fecsegés
közben egészen elfeledkeztünk a társaságot szemügyre venni, mely
előttünk hullámzik. – Ime, itt a magyar «high life». – Ez is új
szerzemény: csak azóta támadt, a mióta sikerült önöknek az udvart
megnyerni – vendégül. Mert még csak vendég az; itthon nincsen. A
budai királyi lak nem rezidenczia még, csak királyi leszálló hely.
Most mégis látni már egy magyar főúr tánczvigalmán fényes katonai
egyenruhákat és rendjeldíszitett férfiakat. De ezek még mind nem a
legfőbbek közül valók. A küldiplomatiának nem a nagykövetei, csak a
consulai vannak itt. A jelenlevő katonai celebritások közül
legkitünőbb Falbenheim lovag, de ő még csak tábornok, bár derék
vitéz, ki Sadovánál nagy érdemeket szerzett s pártunknak kitünő
híve: az ő pályafutásának magasabb része azonban még a jövendőben
van. Majd meg fogom önöket ismertetni egymással. Ő ugyan az irók
irányában kissé feszes, mint a kik merő ellentétei a fegyelemnek,
subordinatiónak, hanem önért kivételt fog tenni, úgy hiszem. Az is
feltünő, hogy ilyen ünnepélyeken alig látható egy főpapi palást.
Más ország előkelő terméből az nem hiányzik. Alig látok többet
egy-két violaszín soutanenál, s azok is inkább akadémikusok, mint
prælatusok. A születési aristocratia, az meglehetősen együtt van.
Az ilyen főurak, mint Etelváry herczeg, valóban mindent megtesznek,
hogy az elmulasztottat helyrehozzák. Odahagyják Párist, a hol annyi
a finom élvezet; nem mennek <span class="pagenum"><a name=
"Page_156" id="Page_156">-156-</a></span> Nizzába, a hyerei
szigetekre telelni, a mit egészségük megkivánna; lelépnek a
küludvarok fényes parquettjeiről, a hol szerepet lehet játszani, s
hazajönnek, palotákat építenek a fővárosban, elnökölnek a
közgyüléseken, feljárnak a muzeumba főrendeket játszani, ölelkeznek
a bundás hazafiakkal, szónokolnak anyanyelvükön, úgy, mint aki nem
szokott hozzá, hogy mezítláb járjon a göröngyös úton; olvassák a
németből fordított ujdonságokat magyar hirlapokból, samaritánus
felebaráti szeretettel hallgatják végig mindazt, a mit a Skala,
Coventgarden, Theatre Français, Odeon és Varietésben külön tálaltak
fel, itt együtt; vesződnek a közintézetekkel; nevelnek szülőiktől
elhagyott gyermekeket, adakoznak minden inség és művészet számára,
keresik az elvesztett tehetségeket, szindarabokat játszanak,
tableauxokat componálnak, laczikonyhán árulnak szent czélok
gyarapítása végett, felöltöznek középkori lovagoknak nemesi
ünnepélyek alkalmából, törekszenek a népet kevesebb káromkodásra s
több istentiszteletre szoktatni; munkát adnak az itthoni iparosnak
és kereskedőnek s mindezzel azt nyerik, hogy torzképeket,
carricaturákat csinálnak róluk az élczlapokban: de azért mégis
folytatják, mert meg akarják mutatni, hogy az a «kis» ország, mely
nekik ideáljuk, mely őseik hazája, nem «volt», hanem «lesz». Lássa
ön: ez az, a miben egy hiten vagyunk. De most veszem észre, hogy
nagyon is belemerültem a politizálásba. Önkényt jön. A magyar high
life férfiairól beszéltem, s itt önkényt merül fel az az észrevétel
a szemlélő előtt, hogy a magyar főrend nem az a büszke,
önérzetteljes kaszt, a mi az angol, az orosz, a német, még a cseh
is; a magyar mágnás érzi azt, a mit én, az indigena érez
Magyarországon, hogy keresni kell a nagy zsarnok, a közvélemény
jóindulatát, s eltűrni önkénykedéseit. – A magyar főúr már nem is a
neve elé, hanem a neve után írja azt, hogy «gróf», «báró»,
«herczeg»; mintha első volna a lába, azután jönne a feje, utoljára
a koronája. Hanem aztán a mi a hölgy-részét illeti a társaságnak,
<span class="pagenum"><a name="Page_157" id=
"Page_157">-157-</a></span> az előtt porrá leszek feltétlen
hódolatomban. Hivatkozhatnám első Sándor czárra, ha szükségem volna
tekintélyekre, a ki azt mondta a magyar hölgyekről egy
tánczvigalomban, hogy «ez egy csupa királynékból álló társaság!»
Mily gyűjteménye a szépségeknek! És mily különfajú szépségek; az
arczok metszése, az arczszín, a szemek, a hajzat, a termet
plastikája, mintha a világ minden nemzetének szépségei tartanának
nemzetközi kongresszust. De mindannyi között, valljuk meg az
igazat, legjobban meghódít Rafaela herczegnő szépsége. Párisnak
ezúttal aligha összeütközése nem lenne a mythologiával. Junónak
adná az aranyalmát. Ilyen lehetett Junó leánykorában. A férfi
semmivé lenni érzi magát mellette. Istennő! neked társul nem elég
egy fejedelem, neked egy isten kell férjül. Csak a végtelen jóság,
szelidség, mely arczáról sugárzik, teszi halandókra nézve
elviselhetővé emberek közötti megjelenését. Mennyivel másnemű
szépség az a másik! Az a miénk. A német szépség. Falbenheim
Pompeia, a tábornok leánya. Az a haj nincs rizsporozva, magától oly
fehér, mint a len, mint az oxydált arany. Hosszan zilált
hullámokban hagyja leomlani, hogy lássák, miszerint nem mesterkélt
szinű. Mennyi elevenség arczkifejezésében! Báj, humor, kötekedés
egymást fölváltva gyorsan, s néha bűvszerű összekeveredésben. A
szellem egyesülve a szépséggel. Akarja ön, hogy bemutassam neki?
Most épen végződött a franczia négyes, s ő helyére ment.</p>
<p>– Kérem, magasság!</p>
<p>– Hanem aztán vigyázzon a szivére!</p>
<p>– Nem nagy kár érte, ha elvész.</p>
<p>Ezzel karon fogta Nornenstein fejedelem Leont, s odavezette a
magas társaságon keresztűl Falbenheim Pompeiához, bemutatta őt s
aztán utána dobta az úszó kötelet; eviczkéljen ki a partra ahogy
tud.</p>
<p>– Igen örülök, hogy önt megismerhetem, szólt Pompeia Leonhoz;
Nornenstein megigérte nekem, hogy alkalmat ád rá önnek
bemutatásával. Én vártam önre. <span class="pagenum"><a name=
"Page_158" id="Page_158">-158-</a></span></p>
<p>Leon úgy találta, hogy Pompeiának a fekete szeme is ép oly
szelid, szende ragyogású, mint a kék. (Ez veszedelmes assaut volt
első fogadásra.)</p>
<p>– Bárónő, tekintse, hogy én a gyenge nemhez tartozom.</p>
<p>– S bánjak önnel irgalommal, nemde? Sajnálom, hogy nem tehetem.
Annak bizonyságául, hogy milyen bizton számítottam önre, nézze
tánczrendemet. Itt a füzértáncz helye betöltetlen van hagyva.
Akarja ön, hogy odairjam az ön nevét?</p>
<p>– Soha fényesebb lapra ne legyen írva a nevem.</p>
<p>– Én azt is meggondoltam, hogy nem koczkáztatok-e vele valamit?
Ön lehetett volna a füzértánczra már más valakivel foglalkozva. De
én kiszámítottam azt is, hogy nincsen. Én ügyeltem rá, hogy mely
hölgynek mutattatja ön be magát. Láttam néhány szót váltani Rafaela
herczegnővel és elválhatlan barátnőjével Livia kisasszonynyal,
azontúl senkivel sem. Princz Alienortól viszont azt tudtam meg,
hogy ő foglalkozott a herczegnővel a cotillonra, s így bizonyosan
számítottam önre.</p>
<p>Leon úgy tapasztalá, hogy Pompeiának a kék szeme is ép oly
csábító, oly csalfa, mint a fekete.</p>
<p>Kettészakítá a társalgást a rázendülő polka, melynél Pompeia
bárónőt a tánczosa sietett elrabolni; arra aztán Napoleon is
elszédelgett a társaság közé.</p>
<p>A kinek egy hölgy a cotillonrovatot hagyja fenn, annak nagy oka
van e dicsőségével elbizakodni. A két óráig tartó füzértáncz alatt
több idő van az ellenőrizetlen társalgásra, mint a keringőre. A
kedélyes zürzavarból mindig visszatér mindenki a maga párjához, s
két órai megszokás egymást a maga párjának tekinteni: már egy darab
együttlét.</p>
<p>A füzértáncz csak a nyugóra után kezdődött; mikor egy lelkesítő
vacsora behatása vállalkozóbbá teszi a kedélyeket, mikor a
mellbokréták már el vannak hervadva, a hajfürtök lelankadtak, s a
csipkefodrok gyürődöttek; mikor már azt mondja az ember mindenre:
bouquettra, hajfürtre, <span class="pagenum"><a name="Page_159" id=
"Page_159">-159-</a></span> csipkére és – szívre: hadd pusztuljon,
ha elkezdett!</p>
<p>Nornenstein Octavian fejedelem mérgesen jött ki a
férfibuffettből. S fenhangon gondolkozott, úgy, hogy akárki
meghallhatta:</p>
<p>(«Átkozott flamand vér! Nem hiába almaboron hízott Mynheer volt
az anyai ősöd! Három pohár pezsgő leüti a lábáról. Én csap alul
tanultam inni a bort, nem folyondár virág tölcséréből. De azért se
fogod csúffá tenni a Nornenstein-czímert!)</p>
<p>Azzal fölkereste Rafaela herczegnőt, s így adta neki elő a
bajt.</p>
<p>– Herczegnő! Az én Alienoromon az a baj esett, hogy elcsúszott
egy narancshéjban, s kificzamította a lábát. Sebaj; minden jól
lesz. Én jövök magamat felajánlani a fiam helyett tánczosul, s
igérem, hogy becsületére fogok válni a cserének.</p>
<p>A herczegnő kecsesen nevetett és kezet adott rá. Octavián
fejedelmi rendúr élére állt a colonne-nak, s az egész társaság
egyhangú véleménye az lett, hogy soha még elmésebb, ügyesebb
cotillonvezér nem működött a küzdtéren, mint a minőt a véletlen
ajándékozott. Octavián délczeg és ideges férfi volt, könnyen
tánczolt s tánczosnéi repültek inkább, mint lejtettek vele. Az
egész mulatságnak új érdeket, vervet adott az a körülmény, hogy az
öreg gárda lépett a sorompóba, s bizony megszégyenít minden
fiatalt, – Nornenstein hangja, alakja uralkodott az egész
teremben.</p>
<p>Az alatt fesztelen beszélgethetett egy ifjú tánczosnőjével,
annak széktámlájára támaszkodva.</p>
<p>– Én mindent elolvasok, a mit ön ir. És az mind úgy jön nekem,
mintha mindazt a gondolatot ébresztené fel bennem, a mi eddig csak
álomban élt nálam. Mások is írnak e tárgyról; de azokon meglátszik
a kényszerített buzgóság. Az ön mondatain áttündöklik az egyszerű
meggyőződés. És aztán nemcsak azt olvasom, a mit ön ir,
<span class="pagenum"><a name="Page_160" id=
"Page_160">-160-</a></span> hanem azt is, a mit ön ellen írnak. A
«Mene, Tekel, Fáresz» minden füzete meg van nálam. Az egy
rendkívüli ember. Nem is ember, hanem dæmon. Ötletei elkábítók,
világnézete képes a gyönge fejűt elszédíteni; megrémít
vakmerőségével, s dühbe hoz kegyetlenségével, melylyel ellenfeleit
megkínozza; gyanusításai úgy hasonlítanak az igazsághoz, hogy
szinte fájnak az olvasónak. Mondja csak, hogy tudnak az írók
egymással ily kegyetlenül bánni?</p>
<p>– Biztosíthatom róla báróné, hogy az nekünk nem fáj. Úgy vagyunk
már trainirozva, mint az angol öklözők; egy ökölcsapás, a mitől más
ember szerte-szét hullana, számításba sem jön.</p>
<p>– Jól van, azt elhiszem, hogy annak, a ki kapja az ütést, nem
fáj az, de hogy nem fáj annak, a ki adja? Hogy nem érzi az
ösztönszerű visszaborzadást saját tettétől egy mívelt, becsületben,
erkölcsben nevelt ember, mikor egy pályatársát lelkileg
megsebesíteni, kínpadra vonni, megölni törekszik?</p>
<p>– Bárónő! a kannibálok nem azért eszik meg egymást mintha
haragudnának egymásra, vagy rossz erkölcseik volnának, hanem: mert
egymást megenni először is hőstett, másodszor pedig delicia.</p>
<p>– És ön azt mégsem teszi soha. Az ön viszonzásai mindig oly
nyugodtak, oly hideg méltósággal vannak tartva. Ez, a mi önre nézve
nyert ügygyé tesz minden vitát. A hidegvér meghódít. Én nem jó
volnék az ön helyében. Én dühbe jönnék s mindent elrontanék, mikor
mindent megtámadva látok, a mi előttem szent. Így aztán nem tudok
más boszuállást kitalálni, mint hogy előveszem a gombostűt s
összeszurkálom a «Mene, Tekel, Fáresz» minden lapját: azt hiszem,
hogy azt mind megérzi az, a ki írta.</p>
<p>– Ah, a bárónő tehát egész harczot folytat mellettünk.</p>
<p>– És azonkívül, a hol önt támadja meg, ott ollóval <span class=
"pagenum"><a name="Page_161" id="Page_161">-161-</a></span> kivágom
a sorból az ön nevét. Szidja a semmit! – Aztán tömjénfüst fölé
tartom s ráteszem a fülemet: úgy hallgatom, hogy sírnak benne a
rossz szellemek!</p>
<p>Egy újabb cotillonfigura félbeszakítá e társalgást.</p>
<p>Mikor visszakerültek helyükre, Pompeia, még a táncztól lihegő
kebellel, újra fölvevé az elejtett fonalat. Tudniillik azt a
fonalat, a miből a hálót szövik.</p>
<p>A bókok, a hizelgés már bevégezték szerepüket, következett a
bizalmasság második stádiuma: az ismerősök megszólalása.</p>
<p>– Mily hévvel vezényel a fejedelem ő magassága s maga is átugrik
a kifeszített fátyolon, s kapkodja a felvetett zsebkendőt és
pihenés közben elmondja minden összetalálkozónak, hogy neki most
Alienort kell helyettesíteni, a ki szegény kificzamította a lábát,
s aztán mindenki hasonló komoly arczczal sopánkodik rajta, s
ajánlja a jeges borítékot.</p>
<p>– Ezt valóban én is baráti kötelességemnek tartottam emlékezetbe
hozni.</p>
<p>– És a mellett mindenki gondolja magában, hogy «az ám: megártott
neki az, a mit a «fehér lapból» tanult».</p>
<p>Pompeia nem akarta azt mondani, hogy megártott neki a bor: elég
volt a «carte blanche»-ra czéloznia.</p>
<p>– Szívdobogást kapott tőle; menté Leon.</p>
<p>– Nem igaz sem az egyik, sem a másik. A princz csak teszi magát
gyöngélkedőnek. Ki akarta magát húzni a cotillonból. Ez az egész. Ő
kényelmes, önző és lusta. Azt nem bánná, ha az egész hölgytársaság
őt mulattatná; de hogy ő mulattassa azt, ahhoz rest. Valami más oka
is lehet. De a restség az alapok. Semmi ambitió nincs benne, még
csak a cotillon-előtánczosi dicsvágy sem. Készebb azt a szégyent
eltűrni, hogy borszédítettnek higyje az előkelő világ, mint hogy
kényelmes helyét odahagyja.</p>
<p>«Cotillon!» hangzék a fejedelmi vezényszó, s arra Leonnak
kötelessége lett hölgye karcsú derekát rögtön átölelni, magához
szorítani, s neki eredni vele a világnak; az ezüst <span class=
"pagenum"><a name="Page_162" id="Page_162">-162-</a></span> szőke
fürtök röptében arczához verődtek, az egymásnak ellenmondó szempár
szemeibe tüzelt közvetlen közelből: a tündéri zürzavarban
el-elhagytak egy tánczoló párt, a tánczosnőben Leon Liviára ismert.
Az nem látta őt meg. Lesütött szemmel tánczolt.</p>
<p>Ismét visszatértek helyükre.</p>
<p>– Hallja csak ön: ez önt személyesen is érdekelni fogja.
Nornenstein Octavián gyakran eljár atyámhoz, s előttem fesztelenül
beszélgetnek. Természetesen, én vagyok a házi asszony. Egyszer azt
mondja a fejedelem atyámnak: «Ennek az én trónörökösömnek még is
kellene már valami állást szerezni a világban». – «Miért nem küldöd
a hadsereghez?» mondá rá az atyám, ki előtt egyedüli rang a
katonai. Ő előtte az, a ki kard nélkül jár, lehet akármilyen nagy
herczeg, de nem lehet férfi. Erre azonban a fejedelem dühbe jött, s
arra fakadt: «tán markotányosnénak küldjem oda?» Akkor aztán
elmondta, hogy micsoda bizarr ötlete volt nemrég a princznek.
Felöltözött hölgyruhába, egészen a journál szerint, s úgy ment el
egyikébe azoknak a báloknak, a hova a hölgyek kiséret nélkül is
beléphetnek, s mulatta magát azon, hogy egy pár fiatal embert
elbolondíthatott. A rendőrség azonban felismerte, s nem látszott
tréfára venni az ötletet. Octavián fejedelemnek sok fáradságába
került a dolgot elsimítani, hogy botrány ne legyen belőle. Harczias
hajlamai nincsenek. Tehát a feketefrakkos világban kell neki valami
fényes állást szerezni, hogy számot tegyen a társaságban. «Lehetne
belőle képviselő a magyar országgyülésen,» vélte a fejedelem. Atyám
nagyot nevetett rá. «De hát ért ő valamit a magyar törvényekhez,
alkotmányhoz?» «Annyit, mint a ház háromötödrésze. Vannak ott
poéták, sportsmannok, papok, kereskedők, vannak világcarricaturái,
vannak, kik a tanácskozás nyelvét nem értik; vannak, kik a buffeten
túl nem is keresik a helyüket; mért ne lehetne Alienor is ott?» –
«Az már igaz, mondá az atyám, de hát tulajdonképen mi haszon lenne
<span class="pagenum"><a name="Page_163" id=
"Page_163">-163-</a></span> ő rá nézve, s mi változás állna be a
világban ha Alienor princz (megelőzvén a nagykorusíttatás) fiadból
atyáddá emeltetnék?» – «Oh Alienor nagyon jó helyen volna ott,
mondá Fürst Octavián; ő nevezetes celebritás fogna ott lenni. Nem a
szószéken: az rá nézve pitoyable debut lenne, hanem a kuliszszák
között. Nincs olyan cselszövő a világon több, mint Alienor. Ez az
asszonyi tulajdon nagyon nagy tökéletességre van benne fejlődve.
Pártokat aláaknázni, kormányférfiakat kitúrni a helyeikből, vakon
rohanó töredékeket eszközül felhasználni, fractiókat összeboronálni
nagyon jól értene ő. S a miniszteri székek nagyon közel vannak a
képviselői padokhoz.» – «Tán még utoljára miniszter is lehetne
belőle!» szólt atyám felkaczagva. «No, hát mi nevetni való van
ezen? Egy magyarországi nagybirtokú dynastából? Hiszen úgy is olyan
kevés válogatásuk van már a mágnásokban, hogy kénytelenek a
professorok közül szemelgetni a minisztereket. Mi teszi a jó
minisztert? A jó államtitkár, meg a jó miniszteri ebédek. Csak arra
kell ügyelnie, hogy az osztálytanácsosainak a dolgába bele ne
avatkozzon, s valódi franczia pezsgőt adasson fel. Tán nem láttunk
már ilyen minisztereket még külömb országokban is? Bismarck az
iskoláit sem végezte, Persigny nem tudott helyesen írni s Gladstone
fiatal korában a kakasviadalon kívül egyebet nem kultivált.» Az
atyám erre egyre kaczagott. «De hát mégis miféle ressortot szántál
Alienornak?» – «Hát akármelyiket. Legkönynyebben a honvédelmit.» –
«De hiszen magad mondtad, hogy nem való katonának.» – «Katonának
nem, de honvédnek igen: olyan katonának, a ki csak tartalékul
szolgál; hadgyakorlatoknál vaktöltéssel lövöldöz, háborúban
ágyúdörejtávolba campiroz, s a kinek a minisztere végre is csak
akkor köt kardot, a mikor névnap van az udvarnál. Mindez pedig nem
tréfa. Te tudod, hogy mik a végczéljaink? Azokhoz minden eszközt
fel kell használni. – A magyar parlament is egy eszköz. A merre az
megindul, viszi magával Ausztriát is…» – De <span class=
"pagenum"><a name="Page_164" id="Page_164">-164-</a></span> most
vegyen karjára: a vezér cotillont kiáltott, rajtunk a sor.</p>
<p>Leon ezúttal nagyon kicsinyre szabta az ellipsoid kört, hogy
mentül előbb helyére érhessen Pompeiával.</p>
<p>– Szóljon közbe ön is valamit. A ki ránk ügyel, észre fogja
venni, hogy mindig én beszélek önhöz.</p>
<p>– Igazolni fogja azt az önzésemet, hogy önt örömest hallom.</p>
<p>– Tehát aztán az atyám azt kérdezte a fejedelemtől: «De hát
hogyan fogsz hozzá, hogy fiadat a házba behozd? úgy tudom, hogy a
publikumot olyankor haranguirozni kell: pohárral és szóval.» – «A
pohár meglesz, szólt Pratz Octavián; pénzt szántam rá eleget.
Szónoklatokat a fiam nem tud tartani, hanem van neki egy igen jó
barátja, a ki ért hozzá.»</p>
<p>– Az bizonyosan én vagyok.</p>
<p>– Szeretem, hogy kitalálta ön. Aztán mondá: «külömben is le
vagyunk ennek a fiatal gentlemannak kötelezve.»</p>
<p>– Tehát annál fogva én vagyok az ő adósuk.</p>
<p>– Várjon csak, Nornenstein fejedelem nagyon sok jóakarattal van
önhöz; csakhogy abban a hitben – mondom: tévhítben – él, hogy
jóakaratot tanusítani gazdag embernek leginkább pénzzel lehet. Az ő
terve princz Alienort az etelvári kerületben választatni meg, a
herczeg befolyásával – és az ön vezetésével.</p>
<p>– Ah, tehát már emelkedem a sors létrafokán, már kortesvezérré
kandidálnak.</p>
<p>– Teljhatalommal az affaire pénzügyi kérdéseiben.</p>
<p>– A mi a kortesvezérre nézve felér egy syndicatussal.</p>
<p>– Azután elmondtak előttem mindenféle cselfogást, a mikkel
választások idején a választókat megnyerni, elfogni, elijeszteni
szokás. Ezeket, úgy hiszem, sokkal jobban ismeri ön, mint én és
azok az urak, a kik az mondják, hogy ők nagyon értenek a
cselszövéshez. Hanem mi nők mégis jobban értünk hozzá. Úgy-e bár,
azok után, a miket <span class="pagenum"><a name="Page_165" id=
"Page_165">-165-</a></span> önnek elárultam, valódi megbántás lesz
az, ha önt fel fogják szólítani, hogy vigye el princz Alienort az
etelvári kerületbe megválasztatni: «Coute que coute». És én azt
mondom önnek mégis, hogy fogadja el e megbizást. – (Vigyázzon! Ránk
ügyelnek.) – Tegyen úgy, mintha egy szál jáczintot kérne a
virágcsokromból s én azt kinálnám önnek. – Nos, elfogadja?</p>
<p>– A jáczintot nagy triumfussal, hanem a megbizást…</p>
<p>– Azt még inkább. Mondok önnek valamit. Ha beleviszi princz
Alienort a választási mozgalomba, a hogy én a szinészt és a
szinpadot ismerem, ő a fele játék alatt megszökik az előadásból, s
akkor ön marad ott a helyén, kitűzi a saját zászlóját, s maga hozza
el az etelvári kerület babérjait.</p>
<p>– Mivelhogy a tábornok ő nagyméltósága nincs jelen, a ki erre az
obligát nevetést ismételje, engedje meg bárónő, hogy azt magam
teljesítsem.</p>
<p>– Rossz helyütt alkalmazná ön azt. Ön ismeri jól saját értékét,
s annak a helynek a nagy becsét is, a melyet a képviselői mandátum
megszerez. Ön nem menne oda cselt szőni, áskálódni, hanem nyiltan
és lelkesen küzdeni egy eszméért, a minek még most oly kevés
előharczosa van; és a mely nekem és sokunknak egész lelkünket
betölti. Mi a nem közönséges embert látjuk önben. – S ha önnek
mondják azt, hogy a képviselői padhoz a miniszteri szék nem messze
van: az nem hiú szólásforma. Lehetnek, a kik önben vélik feltalálni
azt, a ki egykor maga után viszi Magyarország vitéz légióit: nem
azokat, kik ágyúdörejtávolban táboroznak, hanem azokat, a kik előre
mennek az igaz ügyért harczolni. De vigyázzon ön! Forduljon meg! A
hölgykeringő járja; a herczegnőt látom közeledni: az önért jön.</p>
<p>Rafaela herczegnő valóban Leonért jött. Megszégyenítette. Ő egy
fordulóra sem kérte fel a herczegnőt. Azért is egy hálósipkás
cotillonrendet akasztott a mellére.</p>
<p>Mikor helyére ért vele, meg is feddé. <span class=
"pagenum"><a name="Page_166" id="Page_166">-166-</a></span></p>
<p>– Ön észre sem veszi hajdani ismerőseit. Nagyon elveszté magát
az ezüsthajú tündér szép szemeibe.</p>
<p>– S az ország nehéz gondjaiba.</p>
<p>– Visszaadom önt napjának.</p>
<p>– Még nem, herczegnő.</p>
<p>Azzal Leon meghajtá magát a herczegnő előtt s egy lépést tett
Livia felé.</p>
<p>A leányka elérté a közelítést s karjára támaszkodott. Leon vitte
őt magával. Most már szemébe nézett. A táncz szilaj lejtése közben
azt sugá Leon: «szeretsz-e még?» Livia visszasúgott: «örökké». –
Senki sem hallotta mit sugdostak.</p>
<p>– Természetes! szólt csipősen Pompeia hazakerült tánczosához, ha
a herczegnő elvitte önt, akkor önnek elválhatlanával is kellett egy
fordulót tennie.</p>
<p>– De kedves gyermek!</p>
<p>– Én még sem értem a herczegnőt: mit akar vele? Úgy tartja, mint
saját magát. Ezzel szerencsétlenné teszi szegény leányt. Főrangú úr
nem veszi el, mert tudja, hogy szegény és nem magas születésű,
szegény ember pedig nem mer hozzá közelítni, mert úrnőnek volt
szoktatva. Én nem tudom, hogy mi lesz ebből?</p>
<p>– Én sem tudom bárónő.</p>
<p>A cotillonnak vége lett a legelmésebben szabályozott zürzavar
után. Leon bucsút vett tánczosnőjétől s gomblyukába tűzte a nyert
rózsaszín jáczintot, az Isten kegyelméből uralkodó bálkirálynők
becsületrendjének csillagkeresztjét s a megfordulásnál szemközt
találta magát Octavian fejedelemmel.</p>
<p>Ily nagy munka után a rendúr még csak nem is izzadt.</p>
<p>– Nos? hát? Lehet önnel még prózában beszélni? Ön tökéletes
hódítást követett el. Láttam, ügyeltem önökre. Az egész cotillon
alatt a többi férfitársaság nem létezett a bárónőre nézve: a
cotillonjegyek mind ott maradtak a fauteuiljében heverve,
felhasználatlanul. S mily hévvel beszélt önhöz, és milyen közelből!
Hogy az ajkaival mit <span class="pagenum"><a name="Page_167" id=
"Page_167">-167-</a></span> beszélt? az persze titok, hanem hogy a
szemeivel mit beszélt? azt érthette, a ki rávigyázott. S még ez a
virág is a gomblyukban! Tökéletes a hódítás. Már most csak
törekedjék ön minél gyorsabban gazdag emberré lenni. Egyéb nem
kell. Akarja ön, hogy bemutassam a bárónő atyjának? épen itt jön. –
«Zárkány Napoleon úr.»</p>
<p>Falbenheim tábornok nem tagadhatta el, hogy Pompeiának édes
atyja. Épen olyan világos szőke haja volt; szemöldei és szempillái
hasonló fehérek, s à la Haynau bajúsza, mint két halászmadárszárny
verte a levegőt röptében. Tíz érdemrend volt a mellén.</p>
<p>A kitünő hadvezér, miután a bemutatott úr nevének sem előtte,
sem utána nem hallott semmi felvilágosító minőséget, csakis olyan
fejbóllintással vevé tudomásul a bemutatást. A mit Leon rögtön
észrevett s azzal katonásan, ujjai hegyét homlokához emelve,
sietett a mulasztást készségesen utánpótolni; előadva
minősítését:</p>
<p>– Kiszolgált egyéves önkénytes káplár a rezervában a
hadseregnél.</p>
<p>Erre megmutatta neki a fogait a bajusza alatt a tábornok, a mi
annyit fejezett ki nála, hogy elmosolyodott.</p>
<p>– Ön leányom tánczosa volt a cotillonban, szólt aztán
leereszkedőleg. Látogasson meg egyszer bennünket.</p>
<p>– Élni fogok ez engedelemmel.</p>
<p>Azzal «jobbra át»-ot csinált és eldefilirozott.</p>
<p>A társaság oszlóban volt. Leonnak még alkalma nyilt a ruhatárban
előkerestetni Pompeia burnuszát és capuchonját s azokat
felsegíteni, azután sikerült neki három kengyelfutó fiatal óriás
között a leggyorsabbnak lenni s éjben, ködben leghamarább
feltalálni Falbenheimék bérkocsisát az urasági szekérvár között s
azzal diadalmasan visszatérni és tartani a hintó ajtaját, a míg a
tábornok úr kisasszonyát felsegíti a hintóba, s aztán becsapni az
ajtót, jó éjt kivánni és megmondani a bérkocsisnak, hogy hova
hajtson? a mik mind határozottan kitünő előnyök.</p>
<p>Pompeia, a mint hazaérve, éji toilettjét bevégzé, mielőtt
<span class="pagenum"><a name="Page_168" id=
"Page_168">-168-</a></span> nyugalomra tért volna, elővett egy
dobozkát: olyanformát, a minőkben műkedvelő entomologok
lepkegyűjteményeiket tartják. Azt felnyította. Sajátságos
gyűjtemény volt az. Kártyából kivágott alakok, gombostűvel a doboz
oldalához tűzve. Legtöbb a veres-alsó, de makk-filkók is feles
számmal. Pompeia most elővette a patience-kártyát s kikeresett
belőle egy «valet de coeur»-t, azt kis himzetollójával kinyírta a
lapból; aztán hátuljára oda írt egy nevet: «Zárkány Napoleon».</p>
<p>Tehát csak «valet de coeur!» Csak a «szív szolgája».</p>
<p>Ezt is oda tűzte gombostűvel a doboz oldalához.</p>
<p>Olyan bizonyos volt már felőle.</p>
<p>A sok kártya-silhouette között van egyetlenegy, a «szívkirály»
is; hanem hogy annak a hátlapjára minő név van írva? azt nekünk
Falbenheim Pompeia nem mutatja meg.</p>
<p>Leon is hazatért: ő sem vetette magát az ágyra mindjárt. Előbb
kivette a kebléből azt a medaillont, mely annak a védszentnek a
képét rejti, a kivel ő tanácsot szokott tartani s a míg ahhoz
beszélgetett, az is lassankint elmondott neki mindent szépen.</p>
<p>«Hogy Falbenheim Pompeia téged oly felötlően kitüntetett: az azt
jelenti, hegy te egészen közönyös vagy rá nézve; de van valaki más,
a kit féltékenynyé akar tenni te veled.</p>
<p>«Princz Alienort gúnyolta előtted, leszólta, nevetségessé tette.
Tehát bizonyosan ez az, a kit szeret. Ez a «szívkirály.</p>
<p>«Nornenstein Octavian bemutat téged Pompeiának, őt magasztalja
te előtted, tégedet ő előtte. Belétek akarja vitatni, hogy
szerelmesek vagytok egymásba. Még azzal is biztat, hogy majd valami
országos hitelművelet alkalmával gyorsan szerzett vagyonhoz segít,
s akkor semmi akadály sem lesz közöttetek.</p>
<p>«Ezt Nornenstein Octavian azért teszi, mert fél, hogy Alienor
bele talál bolondulni Pompeia ezüst-arany hajába s fogva marad
benne, mint egy légy. <span class="pagenum"><a name="Page_169" id=
"Page_169">-169-</a></span></p>
<p>«Alienor pedig aligha fogva nincs már. Ittasnak színleli magát
inkább, csakhogy ne legyen a füzértánczban társa Rafaelának Pompeia
láttára.</p>
<p>«Octavian pedig semmiképen sem engedi, hogy Rafaela
megmeneküljön a játékból; inkább maga áll be fia helyett
tánczosának. Tehát Rafaelát akarja Alienornak megtartani.</p>
<p>«Most azután kioldózik az egész cselszövény csomója. Ezért
törekszik Pompeia meghiusítani azt a vállalatot, hogy Alienort az
etelvári kerületben képviselővé megválaszszák, a mi őt a
legszorosabban csatolná az Etelváry herczeg családjához, míg egy
boszantó megbukás, visszalépés összeforraszthatatlan törést idézne
elő közöttük.</p>
<p>«Te vagy az, a ki azt végrehajthatod.</p>
<p>«És így jösz bele, te, barátom Napoleon, ebbe a credoba,
képviselőségeddel, miniszteri karszékeddel, honvédezredesi
paripáddal együtt: – meg azzal a jáczinttal ott a
gomblyukadban.»</p>
<p>… Ezeket beszélte az a parányi védszent abban a kis arany
dióhéjban Leonnak.</p>
<p>Leon rázárta a képre a födelet, s «azután» megcsókolta azt, a
hogy illik a sanctuariumnak csak az ajtaját érinteni halandó bűnös
ajkkal, nem magát a szentet; azzal felkaczagott egyesegyedül
magában, késő éjszakán.</p>
<p>«Hahaha! Főuraim és delnőim! Hahaha! Hiszen én magam is komédiás
vagyok!»</p>
<p>Azzal elfújta a gyertyát, ágyába vetette magát és elaludt
ringatás nélkül.</p>
<h3>HADI TERVEK.</h3>
<p>– Méltóságos, kegyelmes és excellentiás uraim! A nagy hadvezér
Montecuculi azt mondta, hogy egy hadjárathoz három dolog kivántatik
meg: pénz, pénz és ismét pénz. Én a most megnyitandó alkotmányos
hadjáratra aláirok a magam részéről háromszázezer márkát; másik
háromszázezer <span class="pagenum"><a name="Page_170" id=
"Page_170">-170-</a></span> márkát a rendúri egyesület részéről.
Kegyelmes herczeg Etelváry, méltóztassék az aláirást folytatni, s
az ívet a többi főuraknak körüladni.</p>
<p>(Tíz percz mulva visszakerül az ív a mediatizált
fejedelemhez.)</p>
<p>– Az eddig aláírt összeg tehát körülbelül két millió forint.
Vannak azonban még távollevő ügybarátaink, kik részvételükről
biztosítottak, több főpap hozzájárulása az elmaradhatlan események
közé tartozik, az is be fog bizonyulni, hogy a «cassa nemonis» nem
ábrándkép. Innen könnyen kitelik a harmadik millió. A negyedik
millióra bizton számíthatunk több barátságos bécsi bankárház
részéről, kik vasúti vállalkozás, s országos hitelműveletek
érdekegysége által vannak ügyünkhöz kapcsolva; némelyiknek
legolcsóbban teljesíthető vágya: csupán a magyar nemesi czím
megnyerése.</p>
<p>Borcsák Timót prépost úr nem állhatta meg, hogy azt az
észrevételét ki ne mondja, hogy mégis égrekiáltó: annyi tenger
pénzt a tisztelt választók torkába beletölteni. A rendúr
megnyugtatá őt azzal a mondattal, hogy «a háború nem történik meg
vérontás nélkül, s ott is minden egyes elesett ember annyi pénzbe
kerül a hadviselő félnek, mint egy megválasztott képviselő. Minden
halottra negyvenezer forint hadiköltség jut. Ennyit egy képviselő
is megér. Van eszerint eszközünk eddigelé száz darab képviselőt
hozhatni be, a ki saját zászlónkat fogja követni.»</p>
<p>– Lássuk magát a zászlót!</p>
<p>Az is kibontatik.</p>
<p>A jelenlevő főurak, egyházi és világi méltóságok fölöslegesnek
tartják egymástól parolát venni előlegesen, hogy nem árulják el a
titkot: hiszen a nélkül is «noblesse oblige».</p>
<p>A programm érthető, világos, és mindent magában foglaló. Ezüst
táblájú tokba van foglalva: ezért neveztetik ezüst könyvnek.</p>
<p>A legtöbben jól ismerik már annak tartalmát. Csak <span class=
"pagenum"><a name="Page_171" id="Page_171">-171-</a></span> néhány
faluról jött adeptus kiváncsi azt végigtanulmányozni. E kiváncsiak
közé tartozik páter Timót, az etelvári prépost.</p>
<p>Kilencz szakasza van a sybillakönyvnek. Első szakasz: vallás és
nevelési ügyek; programm: az œcumeni concilium határozatai, az
encyclika. (Ezt még érti páter Timót.) 2-ik szakasz. Sajtóügy;
prgramm: az index, a syllabus s hirlapokra nézve a párisi
szeptemberi conventió, a megintési rendszer. (Már ezt nem egészen
érti.) 3-ik szakasz. Alkotmányügy; programm: a soproni XII. pont.
(Hát azokat ki adja elő?) 4-ik szakasz: hadügy; programm: az
innsbrucki megállapodás codicillusa. 5-ik szakasz: bankügy;
financziális kérdések; programm: a vöslaui értekezlet eredménye.
6-ik szakasz: kereskedelmi, vám, vasút-kérdések; programm: a badeni
összejövet cartellja. 7-ik szakasz: nemzetközi viszonyok; programm:
a frohsdorfi entente cordiale reciproque. 8-ik szakasz: külpolitika
és socialis kérdések; programm: a heidelbergai rendúri gyülés
jegyzőkönyve. 9-ik szakasz: európai véd- és dacz-szövetség;
programm: a gasteini entrevue corollariumai.</p>
<p>– De hát én ezeket megtudva, épen oly okos vagyok, mint azelőtt.
Mondá ki igazmondó őszinteséggel véleményét pater Timót.</p>
<p>– Vannak, a kik egész fenékig értik a dolgot, főtisztelendő úr,
nyugtatá meg az elnök; mire néhányan a jelenlevő celebritások közül
komolyan bólintának fejeikkel, a többi pedig hallgatott, nehogy
kinevessék tudatlanságáért, mint ezt a faluról jött papot.</p>
<p>«Encyclica, index, konventió, punctatió, codicillus, resultatum,
cartell, entente cordiale, protocollum, corollarium! Ki megy ennek
mind utánjárni a vaticanba és a többi helyekre? talán nem is
találna rá ottan azokra az urakra, a kik útbaigazítsák, hogy hol
keresse ezeket? Inkább aláírja az ember, s elhiszi, hogy a kiknek a
neve az ezüstkönyvbe belekerült, nagyon jól tudják, hogy mit
cselekesznek. <span class="pagenum"><a name="Page_172" id=
"Page_172">-172-</a></span></p>
<p>Következik a táborkar megalakítása. Elnökség, jegyzők,
pénztárnok, szűkebb bizottság.</p>
<p>Azután kerül napirendre a leendő harcztér topografiai
felvétele.</p>
<p>A magyar képviselőház padjainak négyszáznegyvenhárom ülése van,
melyeknek ugyanannyi választókerület felel meg a térképen. Vannak
különböző nagyságú, kaliberű, nemzetiségű, vallású
választókerületek. Vannak drága és olcsó, szabott árú és ingyen
megkapható választókerületek. Vannak kerületek, melyekben az
alkotmány iránti buzgalom hihetetlen nagyfokú szomjat szokott
felkölteni, mely okvetlen eloltásra vár; vannak olyanok, a mikben
húsz szavazó jelen meg a választásra; megint olyanok, a mikben
nyolczezer szavazót kell összehordani tíz mértföldnyi kerületből
szekéren; vannak lelkes, tántoríthatlan választókerületek, kik
tűzbe, vízbe mennek a kedvencz vezérükért, megint olyanok, kiknek
minden választáskor új képviselő kell; vannak választókerületek, a
mikért egész niebelungenharczot kell folytatni, aztán megint
olyanok, a miket el lehet lopni. A jó hadvezér első feladata azt
kikémszemlészni, hogy melyik kerület meghódítható? második kérdés,
hogy ki által meghódítandó? ki ott a «possibilis» ember? Mert nem
minden ember mindenütt possibilis. Ahhoz sajátszerű combinatió
kell, mint az orchidæák, calceolariák tenyésztéséhez: saját lég,
saját talaj, saját composttrágya és alkalmas plánta.</p>
<p>A haditanácsnak az a legnehezebb feladata: «possibilis»
embereket állítani fel a «disponibilis» kerületekben. A többi
azután az alvezérek dolga, kiket «kortesvezérek»-nek neveznek, mely
szó valószínűleg a spanyol «cortes»-től származik, s egyike azon
idegen szavaknak, a mikhez a nyelvújítók szentségtelen keze még nem
mert hozzányulni.</p>
<p>Ez terhes munka, nem képzelné az ember, hogy mennyi időt vesz
igénybe. Az egy olyan statisztikai tanulmány, a minek pontos
összeállításáért végtelen hálára érezhetné <span class=
"pagenum"><a name="Page_173" id="Page_173">-173-</a></span> magát
lekötelezve az egész tanulmányos világ, az ezzel foglalkozó
szakférfiak irányában. Ez a tudomány igen sok paragraphusra oszlik.
Bár bizonyosak vagyunk felőle, hogy véghetetlenül untatni fogunk
vele mindenkit, kivéve a szakférfiakat és (miért ne mondanók?) a
szakhölgyeket; mégis az utóbbiak kedvéért nem mulaszthatjuk el,
hogy legalább a fejezeteit el ne mondjuk e katechismusnak.</p>
<p>I. Kérdés. Mennyi a választók száma most? mennyi volt a mult
összeiráskor? (Ebből tudható meg, ha fogyott-e, vagy szaporodott?
hogy jó adófizetők-e azok, vagy rosszak? következőleg kell-e oda
pénz és mennyi?)</p>
<p>II. Minő vallásfelekezet mekkora contigenst szolgáltat e
számhoz?</p>
<p>III. Minő nyelveken beszélnek ott? (Ennek eldöntésétől függ,
hogy pálinkát kell-e oda küldeni, vagy bort?)</p>
<p>IV. Hány község tartozik hozzá? Azok megint micsodások?</p>
<p>V. Hány volt a többsége a mult választásnál a győztesnek?</p>
<p>VI. Mit igért nekik, a miért megválasztották? s mit nem tartott
meg?</p>
<p>VII. Mibe került neki átlag egy szavazat?</p>
<p>VIII. Ki ott a nagybirtokos, a ki feles kukoriczaföldekkel
rendelkezik?</p>
<p>IX. Melyik párton vannak a mózes-hitű polgártársak? Vannak-e
felmondható bérleteik?</p>
<p>X. Milyen számarány van a pártok között?</p>
<p>XI. Hány szavazatot lehet az ellenpártból reclamáczió útján
kitörültetni? (Ez a legolcsóbb agyonverése az eleven
embereknek.)</p>
<p>XII. Vannak-e ellenjelöltek? jelöltaspiransok? jelöltségért
duzzogók, s más efféle gyanús személyek a kerületben?</p>
<p>XIII. Ha vannak, mi hibáikat lehet felfedezni? Mi puhatolható ki
ellenük egész életük lefolyásából?</p>
<p>XIV. Vannak-e hires verekedők, a kikkel meg lehet rémíteni az
ellenpártot, hogy otthon maradjon? <span class="pagenum"><a name=
"Page_174" id="Page_174">-174-</a></span></p>
<p>XV. Kik a legnevezetesebb népvezérek ott helyben? s mit kell
nekik igérni, hogy szolgálataikat rendelkezésre bocsássák?
hivatalt, vagy készpénzt?</p>
<p>XVI. Ki a választási elnök? és a mi emberünk-e az?</p>
<p>A nagyméltóságú bizottság mind e kérdéseket esetről-esetre
tüzetesen megvitatni el nem mulasztotta, s oly szerencsésen oldá
meg feladatát, hogy három napi permanens ülésezés után már csak az
etelvári kerület maga volt hátra.</p>
<p>Az értekezlet feszült várakozással leste az elnök szavait, ki
előtt egy hoszú lajstrom állt, tele kék és veres irallal aláhuzott
nevekkel: abba sokat nézegetett, valjon kit fog jelöltül
hangoztatni?</p>
<p>Ő magassága nagyon törni látszott a fejét. Összeránczolta a
homlokát, s felnézett a plafonra.</p>
<p>Ekkor felemelkedék székéből Kolompy úr, ki ott mint jegyző
működött s engedelmet kérve nagy vakmerőségeért, melyet mentsen ki
az ügy iránti nagy buzgalom, e véleménynek adott kifejezést:</p>
<p>– Több hű elvtársaink nevében is bátorkodom azon ajánlatot
tenni, hogy ha az etelvári kerületben diadalunkat biztosítani
szándékozunk, ez csupán egy névnek ægise alatt lehetséges, s e név
nem más, mint Princz Nornenstein Alienor.</p>
<p>– Ahaha! uram; kiáltá fel az elnöklő rendúr, szerteszórva
kezéből plajbászt és lajstromot, ön talán csak tréfál? Az én fiam!
Egy gyermek-ember! Egy tudatlan ficzkó. Egy ilyen magas hivatásban!
Mit gondol?</p>
<p>– Bocsánatot kell kérnem ő magasságától, hogy ezúttal vakmerő
vagyok ellentmondani, de az ügy szentsége kényszerít felemelni
szavamat még azon veszélylyel szemben is, hogy ő magassága
neheztelését magamra vonjam. Hazánknak új, ifjú erőkre van
szüksége, s egy ilyennek ismerjük mi princz Alienort, a ki mind
éles elméje, mind széles ismeretei, mind magas állásánál fogva
országgyülésünk legkiválóbb díszei közé fogna tartozni. Nekünk áll
<span class="pagenum"><a name="Page_175" id=
"Page_175">-175-</a></span> legfőbb érdekünkben, hogy hazánknak ily
kedves fogadott fiát ily erős kapcsokkal lánczoljuk le hazánk
földéhez, s a Nornenstein-nevet kitörülhetetlen betűkkel írjuk be
nemzetünk aranykönyvébe.</p>
<p>E szép beszédet itt-ott helyeslő mormogás követte.</p>
<p>– Nagyméltóságú uraim, szólt erre Nornenstein Octavian mély
megilletődéssel: ha az ajánlat csakugyan komolyan van értve, akkor
én kénytelen vagyok e termet elhagyni, s felkérni ő kegyelmességét,
alelnökünket, herczeg Etelváryt, hogy foglalja el az elnöki széket,
mivelhogy én magam nem elnökösködhetem akkor, midőn a gyűlés
családom tagja fölött határoz.</p>
<p>Azzal fölkelt az asztalfőről, s elhagyta a szobát. Helyét
Etelváry herczeg foglalta el.</p>
<p>– Főtisztelendő prépost úr legjobban felvilágosíthatná a
tanácskozmányt az etelvári kerület viszonyairól, szólt Kolompy úr,
páter Timótot apostrofálva.</p>
<p>Páter Timót egy kicsit vonogatta a vállait, de végre is átlátta,
hogy itt nem lehet azzal felelni, hogy «non sum paratus», hát csak
rászánta magát.</p>
<p>– Hiszen ha parancsolnak velem kegyelmességtek, én elmondhatok
mindent, úgy, a hogy van; de én csak igazat fogok mondani. Ha
megengedik?</p>
<p>Felhatalmaztatott rá, hogy mondjon hát igazat: ha már nem tud
máskép.</p>
<p>– Tehát az elején kezdve mondhatom azt, hogy az etelvári kerület
a mult választásoknál is mindig rossz kerület volt, mindig
megbuktunk benne, akárhogy felhasználtunk minden rendelkezésünkre
álló eszközt. Az arány ez: 1900 választó közül 900-nál többet mi
soha nem tudunk összeszedni. Ez a mi négy hű községünkből telik ki,
melyek névszerint, Már, Bátok, Kopron és Csiva. Ezek, ha
lefoglaltatnak, bizonyosak. Ellenben meghódíthatlanok Turó,
Gezetlen, a kik nyakas kálvinisták, s maga a választókerület
központja és választási helye, Sipota mezőváros, melyben dominálja
az egész lakosságot a csizmadia és <span class="pagenum"><a name=
"Page_176" id="Page_176">-176-</a></span> fazekas iparüző osztály.
Ezeket semmi pénzen megvenni nem lehet. Ez kurucz nép, a kit
megijeszteni sem lehet. Próbáltuk őket már megszöktetni is a
választástól, olyan formán, hogy elzárattuk őket a katonasággal a
várostól ki a mezőre, a hol még csak vizet sem kaptak, s elébb a
mieinket szavaztattuk le; de azok meg sem mozdultak onnan, étlen,
szomjan kiállták, s leszavaztak az utolsó emberig; még a
kolerabetegeiket is felhordták szavazni. Egy ott halt meg a
választás színhelyén, öt perczczel azután, hogy a szavazatát
beadta. Tehát ezer áll kilenczszáz ellen. Most még egy újabb
veszedelem is fejlődött ki. Az eddig megválasztott képviselő:
Nagybaróty Sámuel, régi fajta, balközépi ember, vonakodik a
jelöltséget újból elvállalni; beteges voltát vetve okul; de a mi
nem igaz. Inkább az áll, hogy a menyecske féltékeny, s nem igen
szereti, hogy férje abban a veszedelmes Pestben mindenféle csábító
alkalmaknak legyen kitéve.</p>
<p>(Általános derültség.)</p>
<p>– Erre a neszre, hogy a balközépnek nincs jelöltje, hirtelen ott
terem a szélsőbal, valami Karakán Absolon személyében.</p>
<p>– Ah! az én volt munkatársam.</p>
<p>– No ezt szépen kinevelte az úr, mondhatom. Bezzeg tud az a nép
szája ízén főzni. Igér ez a népnek olyan dolgokat, hogy az embernek
a háta borsódzik tőle.</p>
<p>– Be kell őt fogatni, mint lázítót!</p>
<p>– Jó lenne; de van ám neki annyi emberi esze, hogy a piacz
közepén, a népgyűlés előtt nem mond el semmit, a miért a hatóság
rátehetné a kezét a gallérjára, hanem kijár a mezőre, a tanyára,
ott ül össze az egyes gazdákkal, azoknak mondja el a mit tud, azok
megint tovább adják; már van neki négyszáz szavazója, s nem tudom,
hogy nincs-e közte a mienk is? mert nagyon megérthető igéreteket
osztogat ám, a mik erősen hasonlítanak a communismus
tételeihez.</p>
<p>– Fel kell világosítani a népet. <span class="pagenum"><a name=
"Page_177" id="Page_177">-177-</a></span></p>
<p>– Hiszen ez az, a mit én is mondok. Szükséges volna egy olyan
férfiút állítani e veszélyeztetett helyre, a ki mind szóval, mind
tettel meghódítaná a közönséget. Azért ha még egyszer megengedik,
kegyelmes uraim, hogy egy kis igazságot elmondjak, csak akkorát,
mint egy mustármag: tehát nem tarthatom titokban, hogy akármilyen
derék és eszes ember legyen is az a princz Alienor, de az Isten
áldja meg őtet, a mint azt a szót kimondja a népgyülésen, hogy
«Tisztelt polgártársak!» s a nép meghallja, hogy nem tudja az
«r»-et kimondani, mind fölkiált rá, hogy «köpje ki a szájából azt a
kását, úgy beszéljen!» s azzal vége van.</p>
<p>E nyilatkozatot elfojthatlan közderültség követte.</p>
<p>– Ne aggódjék e miatt főtisztelendő úr, szólt a nyugalom
helyreálltával Kolompy úr. Van arról már gondoskodva kellőleg. Mint
hajdan a bölcs törvényhozó Mózest, ki maga dadogott, kisérte az
ékesszóló Áron, Princz Alienort, a mi legügyesebb, legbátrabb,
népszerűbb barátunk fogja jelöltségi körútjában kisérni, a ki majd
meg tudja nyerni hathatós szóval is a kedélyeket, s leveri a
Góliátot.</p>
<p>– S ki legyen ez a nagy férfiu?</p>
<p>– Zárkány Napoleon.</p>
<p>– Micsoda? Napoleon öcsém? kiáltá fel bámulattal Timót
prépost.</p>
<p>– Talán nem találja őt elég ügyesnek?</p>
<p>– Elég ügyesnek? Sőt inkább. Hanem mikor Napoleon öcsémre
gondolok, mindig az jut eszembe, hogy bizony jó, hogy én vagyok az
ő papja, s nem ő az enyim; mert ha ő volna az én papom, s nekem
kellene azt elhinnem, a mit ő prédikál, de keservesen szolgálná meg
az én lelkem a mennyországot!</p>
<p>– Kételkednék tán benne?</p>
<p>– Kételkedni nem kételkedem; de nem szeretnék vele
medvevadászatra együtt menni; mert soha sem tudnám, hogy nem az én
bőrömet hozza-e haza a medvéé helyett? <span class=
"pagenum"><a name="Page_178" id="Page_178">-178-</a></span></p>
<p>– Van gondoskodva róla, hogy igen erős érdekekkel legyen
ügyünknek megnyerve.</p>
<p>Páter Timót csak fejét rázta; előhuzta a hátulsó zsebéből a
burnótszelenczéjét, nagyot szippantott belőle, s azzal ismételve
megrázta a fejét; aztán elővette zsebkendőjét, az orránál fogva még
jobban megrázta a fejét.</p>
<p>– Nem ismerik kegyelmességtek azt az ifjút. Nagyon csalatkozik
az, a ki azt hiszi, hogy azt az ifjút meg lehet venni; s aztán
annak, a ki őt megvette, csak egy óráig is hive marad. Legyen bár
azon ár, a miért őt megvásároltnak hiszi valaki, pénzösszeg, vagy
halálból való megváltás. Hanem én tudok egy árt, a mivel őt
hívünknek biztosíthatjuk. S ez nem sok: csak egy jó szó. De attól
függ, hogy kitől jön? – Ne méltóztassanak egymásra nézni kegyelmes
uraim; az nem ül közöttünk. Az a szó nem férfiutól váratik.</p>
<p>Általános felkaczagás következett.</p>
<p>Erre aztán a pap tűzbe jött.</p>
<p>– Én nem tréfálok. Ismerem az embereket. Azért kimondom kereken,
hogy ha azt akarjuk, hogy Zárkány Napoleon testtel-lélekkel neki
induljon zászlónk győzelemre juttatásának az etelvári kerületben,
erre csupán az lesz az egyedüli biztosíték, ha ő herczegsége
elszánja magát arra az áldozatra, hogy a választási előmozgalmak
alatt kegyelmes családjával együtt Etelvárra lejőjjön. Egy bokréta
a hős kalapja mellé tűzve gyöngéd és tiszteletreméltó hölgykezektől
nagyobb jutalom és buzdítás leendhet a világ minden kincseinél.</p>
<p>Páter Timót nagyon elbámult, hogy ezt az ötletét nem tapsolták
meg.</p>
<p>Gondolta, hogy még jobban meg kell azt magyarázni.</p>
<p>– Úgy gondolom, hogy a kecses herczegnő ez áldozatot meghozhatja
princz Alienor kedveért…</p>
<p>Erre meg már épen sziszegni kezdtek az uraságok.</p>
<p>Az elnök befejezé a kérdést.</p>
<p>– Úgy látom, hogy a tanácskozmány helyesli és elfogadja
<span class="pagenum"><a name="Page_179" id=
"Page_179">-179-</a></span> Nornenstein Alienor princz etelvári
jelöltségét. Felkérem főtisztelendő Borcsák Timót prépost és
tekintetes Kolompy Zoltán urakat, méltóztassanak ő magasságát a
határozatról értesíteni s őt a terembe meghivni.</p>
<p>A mint a két úr a teremajtón kilépett, Kolompy úr azt sugá
misemondó hangon a prépost fülébe.</p>
<p>«Erravit pater!»</p>
<p>Mire az hasonló hangon antiphonált vissza.</p>
<p>«Tace magister!»</p>
<p>– Nem kellett volna a princz és a herczegnő közötti viszonyra
példálózni.</p>
<p>– Már miért nem? Hiszen köztudomású dolog, hogy a princz
megkérte Rafaela herczegnő kezét.</p>
<p>– Igen, de a herczeg azt felelte Octavian fejedelemnek, hogy ő
csak egész embert fogad el vőül, nem felet, s egyenesen attól van
feltételezve, hogy lesz-e kézfogó: hogy megválásztatik-e Alienor az
etelvári kerületben képviselőnek? Mert akkor, hogy a törvény
szerint választható legyen, Octaviánnak a fiát nagykorusítani kell;
a nagykorusítással Alienor egyúttal anyai birtokának tulajdonába is
belép. Itt tehát sok érdek forog a kérdésben.</p>
<p>– És mégis Octavian fejedelem vonakodott tőle.</p>
<p>– Az csak az etiquette végett volt.</p>
<p>– Csak az etiquette végett? Csak tette magát, hogy nem kell
neki?</p>
<p>– Hát természetesen. Hiszen már itten is van a deputatió
Etelvárról, a mely meghívja a jelöltség elfogadására Alienort.
Főtisztelendőséged a küldöttség szónoka.</p>
<p>– De már úgy segéljen, az nem igaz. Én nem speechelek. Otthon is
káplányomra hagyom. Nekem egy hétig kell készülnöm a prédikáczióra.
Én nem dictiózok.</p>
<p>– Csak lassan! Már meg is történt. Már ki is van nyomtatva. Itt
a zsebemben a correcturaív a holnapi «Kürt»-ből, a hol le van írva,
milyen szépen beszélt főtisztelendőséged a princznek, s mily dicső
szavakat hangoztatott <span class="pagenum"><a name="Page_180" id=
"Page_180">-180-</a></span> ő vissza a meghivásra, mely után
harmincz terítékű lakoma következett a Grand hotel Hungariában.</p>
<p>– S mikor történt ez?</p>
<p>– Ma este nyolcz órakor.</p>
<p>– S te nálad már délben két órakor ki is van nyomtatva az, a mi
este nyolcz órakor – nem is lesz igaz!</p>
<p>– De igaz lesz; mert nyomtatva lesz; s nem fogja senki
meghazudtolni.</p>
<p>Páter Timót mellére ütött tenyerével, s nagyot fujt az orra
alá.</p>
<p>– No ezt még nem tanultam a semináriumban.</p>
<p>A meghivott rendúr ismét elfoglalta az elnöki széket, s aztán
töredezett hangon, melyen érezhető volt a mély meghatottság,
köszöné meg a nagyméltóságú tanácskozmánynak azon elhatározását,
melylyel családját megtisztelni kegyeskedett; fogadkozván, hogy a
szeretetnek e nyilatkozata által örökre az ország sorsához kötve
érzendi maga és egész családja jövendő történelmét.</p>
<h3>A HADJÁRAT ELŐKÉSZÜLETEI.</h3>
<p>– Drága Pompeia baronesse. Hölgyek ízlése az ilyen dolgokban
csalhatatlan. Milyen tolljelvényt tanácsol ön Alienor számára? A
jelvény igen nevezetes tényező. Ki fogunk osztani ötezer darabot.
Hadd viseljék még a gyerekek is. Jó lesz-e: fehér toll zöld
levéllel, arra a név aranynyal nyomtatva, s mellette piros
sombogyók? – No nagyon örülök, hogy izlésünk így összetalálkozik. –
Azután jön a zászlókérdés. Én azt a szokásos háromszinüt igen
mindennapinak találom. – Nem szebb lenne-e tiszta fehér lobogó,
piros és zöld szegélylyel körül? Közepén a név arany nyomattal.
Ugy-e, hogy ez meglepő fog lenni? Alienor neve a fejedelmi
koronával igen jól fog illeni rája. Titokban megsughatom, hogy
Etelváry herczegnő (t. i. az anyaherczegnő) sajátkezüleg himezett
egy fehér selyemzászlót <span class="pagenum"><a name="Page_181"
id="Page_181">-181-</a></span> Alienor számára, melynek közepét az
országczimer foglalja el; körüle e szavak aranynyal: «in hoc signo
vinces». – Ezzel fogja őt meglepni a választás napján. Oh a hölgyek
igen buzgó pártharczosok. S hogy értenek a cselszövéshez! Milyen
titoktartók! Gyakran a választás utolsó estéjétől reggelig meg
tudják fordítani a harcz kimenetelét. Én a hölgyek pártfogására
igen nagy súlyt fektetek. Az ő lelkesedésük ragadja magával a
férfiakat. Politikai titkokat csak nők tudnak megőrizni; férfiak
azt kifecsegik. Én merném nagysádnak közreműködését fölkérni, drága
baronesse.</p>
<p>– Én is zászlót himezzek princz Alienor számára?</p>
<p>– Annál sokkal több az, a mire igénybe veszem. Nézze ezt a kis
albumformát. Találja ki, mi van benne?</p>
<p>– Költemények?</p>
<p>– Az ám. Lám milyen egyszerre kitalálta, drága baronesse. Egy
hires szerző művei, a kinek neve Meyer.</p>
<p>– «Meyer!» Hisz ilyen név legalább két millió van s egy híres
költőt sem ismer közte a világ.</p>
<p>– Ezt különösen nem, mert olyan apró betükkel van írva a neve,
hogy csak górcsővel lehet elolvasni. Ez a Meyer az osztrák bank
Cassendirektora, a ki azt a költeményt irta ezekre a lapokra, hogy
ezeknek mindegyike megér ötven forintot.</p>
<p>– Ah, tehát állambankjegyek.</p>
<p>– Igen is. Ebben a csomagban van ezer darab ötvenforintos
állambankjegy.</p>
<p>– S mit kell én nekem megbámulnom ezeken a jegyeken?</p>
<p>– Arra kérem önt, baronesse, hogy tegye meg nekem azt a
szivességet, fogjon egy ollót s egyenkint mindenik ujdonat
bankjegyet vágja ketté: úgy hogy a metszés épen a kettős sas
közepén fusson végig, s azt a darabot, melyen a férfialak van az
oroszlánynyal, tegye aztán ebbe az egyik boritékba, a másikat, a
nőalakkal ebbe a másikba.</p>
<p>– Mi lesz abból? <span class="pagenum"><a name="Page_182" id=
"Page_182">-182-</a></span></p>
<p>– Hát hiszen tudom, hogy akárkit kérnék erre a szivességre, mind
ugyanezt a kérdést intézné hozzám: micsoda vad gondolat ezer darab
ötven forintos bankjegyet kétfelé vagdalni? s én nem mondhatom el e
felvilágosítást másnak, mint egy nőnek, ki oly buzgó hive
ügyünknek, mint a baronesse.</p>
<p>– Valóban kiváncsi vagyok rá.</p>
<p>– Tehát ezen a pénzen lelkeket fogunk vásárlani: nem «holt
lelkeket», mint Gogol regényhőse, hanem eleveneket. Ez választási
«foglaló». Ötven forint egy szavazat ára.</p>
<p>– Ah, már most értem. Nehogy a tisztelt polgártárs zsebre tegye
az ötvenest, s aztán elmenjen máshová szavazni: csak a
félbankjegyet adják a kezébe a szavazás előtt, s a másik feléért
megjelenhet akkor, ha hiven szavazott. Ha elpártol, nem veheti a
fél ötvenesének semmi hasznát.</p>
<p>– Kitalálta, baronesse. Az így ketté metszett fél bankjegyek
egyik csomagát elküldjük Dumka úrnak Etelvárra, ki az ottani
pártunk pénztárnoka. Ő ezeket kiosztja azon polgártársak között,
kik hiveink lajstromába beiratják magukat.</p>
<p>– Ezek tehát «választási szelvények», mondá Pompeia.</p>
<p>– A másik csomagot a másik felével a jegyeknek átadjuk Zárkány
Napoleonnak. S ez azt csak a választás utáni napon kézbesíti Dumka
úrnak. Olyan elővigyázati rendszabály ez, mint mikor a tűzmentes
pénzszekrénynek az egyik kulcsa a pénztárnoknál, a másik az
igazgatónál áll.</p>
<p>– Nem tiltja a törvény a vesztegetést?</p>
<p>– Jelöltnek igen. Annak az előmunkálatok alatt még alamizsnát
sem szabad adni, sem borravalót a pinczérnek, mert azt mind
megvesztegetési ténynek nevezhetnék; hanem hogy valaki
megjutalmazza azon derék emberek fáradságát, kik nem sajnálják a
közügyért félbenhagyni munkájukat, sőt éjszakáikat is feláldozni s
reggelig virrasztani <span class="pagenum"><a name="Page_183" id=
"Page_183">-183-</a></span> a tanyahelyeken, egymást kapaczitálva,
néha még ütlegeket is eltürni: ez úgy hiszem, hogy összefér a
törvénynyel és igazsággal. Sem Dumka úr, sem Zárkány Napoleon
princz Nornensteinnak nem rokona, nem alattvalója; magánemberek, a
kik oda szórhatják a pénzüket, a hová nekik tetszik. Valamint a
környékbeli korcsmárosok is megtehetik azt, hogy ha nekik tetszik,
mérik a bort a vendégek számára itczénként egy krajczárért.</p>
<p>– De hátha mégis eszébe találna jutni valakinek a törvény
szigorát komolyan venni? ha a képviselőház vizsgálatot rendelne el,
s a kiküldött tag vallatásokhoz folyamodnék, hogy hol vették Dumka
és Zárkány e nagy összeg pénzt, nem derülhetne-e ki önök ellen
valami kellemetlen tény: az a két úr aligha szokott hamisan
esküdni.</p>
<p>– Meggondoltam én azt is, drága szép baronesse. S épen ez hozott
arra az ötletre, hogy önnek a közreműködéseért esedezzem. Tudja ön:
úgy vagyunk, mint a sorshuzásnál, szükségünk van egy ártatlan
kézre, mely a szerencsekerékhez közvetlen hozzányuljon. Ez az, a
mit öntől kérek. Ha ön lesz oly kegyes, hogy a bankjegyeket kétfelé
vagdalja, akkor, kérem, az egyik csomagot adassa fel postára: Dumka
számtartó urnak czímezve Etelvárott, a másik csomagot pedig küldje
el hordár által Zárkány Napoleonnak. A borítékra ne legyen más
irva, mint ez: «iratok: érték nélkül». Ez összeg egy «fond perdu»,
senki sem tudja, honnan jött a kezéhez? a czélt, melyre fordítandó,
mind a kettő jól ismeri; mennyit fordítson rá belőle? tetszésétől
függ: senkit sem fog találni, a kinek számot adjon róla. Önnek éles
elméje és tapintata eltalálja már, hogy miért arczátlankodom e
kéréssel önnél bárónő. E feladattal csak oly kivételes lényt
bizhatok meg, a kinek magas jelleme s elvbaráti hűsége elég
biztosíték rám nézve arra, hogy ez összeg rendeltetése czéljához
eljut s a ki mégis oly állásban van hozzám, hogy miattam nem
compromittálhatja magát, s még hozzá nő, ki megtudja őrizni a
titkot. – Nos tehát baronesse: ide kölcsönzi-e <span class=
"pagenum"><a name="Page_184" id="Page_184">-184-</a></span> nékünk
ehhez a sorsjátékhoz ezt a drága szép ártatlan kezet?</p>
<p>Pompeia elmélázott, lesütve kétféle tüzü szemeit és arra
gondolt, a míg a rendúr kezét czirógatta: «így jösz te az én
kezemet megkérni; de úgy, a hogy én akarnám, nem kéred azt! Arra
kell neked ez a szép kezem, hogy segítsen neked abban a
sorsjátékban, melyben a nyerőszám dija nem a magyar országház
(dehogy ház, csak gunyhó) iskolapadja; hanem a hatalmas Etelváry
Rafaela herczegnő keze». És aztán kedve lett volna neki azzal a
drága, szép liliomkézzel az egész bankjegycsomagot a főúr szeme
közé vágni.</p>
<p>Hanem valami mást gondolt hirtelen.</p>
<p>– Jól van. Magamra vállalom azt.</p>
<p>Octavian fejedelem megcsókolta a kezét a szép hölgynek.</p>
<p>– Bizonyos voltam felőle. De kérem, e titkot még a tábornoknak
sem szükség tudni.</p>
<p>– Az természetes.</p>
<p>Octavian fejedelem ezzel bucsút vett a baronessetől, s otthon
lehuzta a kocsisának a béréből a farmatring árát, a mit az útközben
elvesztett. A rendúr meg tudja becsülni a pénzt, s egy krajczárt
sem enged el a cselédnek, ha az kárt tesz.</p>
<p>Mikor eltávozott a rendúr, Pompeia kiteríté asztalára a
bankjegyeket, fejét tenyerébe hajtva, gondolkodott sokáig; míg
egyszer az arcza elveresedett attól, a mit gondolt –
szégyenében.</p>
<p>Tán ilyen gondolatmenete volt:</p>
<p>«Mily tömérdek pénz egy rakáson!… Egy tábornoknak hét esztendeig
kell szolgálni, míg ennyi pénzt lát… Ötven hivatalnoknak
családostul együtt egész éven át kell ennyiből megélni… S most ezt
kidobják az ablakon… Megissza a homok, elröpíti a szél… Senkinek
sem lesz hasznára: csupán azt fogja eszközölni, hogy ezer ember egy
hónapig a korcsmát járja s nem dolgozik… Eladott <span class=
"pagenum"><a name="Page_185" id="Page_185">-185-</a></span> lelkek
bűndija ez, a miért megválasztanak egy embert képviselőnek, a ki
ezzel az országgal nem törődik… Bolondok adják bolondoknak… Senki
sem számol róla senkinek… Elveszhet a póstán, útközben: az a két
ember összebeszélhet s eldugja felét, akár az egészet… S ha nem
teszik azt; hanem becsületesen arra a czélra fordítják, a mire
küldve van: akkor követik el a legnagyobb rosszat – az országgal –
és két nő szivével… Mert az a nő épen olyan szerencsétlen lesz az
által, hogy Alienort megnyeri, mint a másik az által, hogy
elveszíti… Ez a pénz elég volna arra, hogy egy vagyontalan
katonatiszt árvájának jövője biztosítva legyen vele… Ezen a pénzen
mind azt az álgyémántot, hamis gyöngyöt, a mivel egy szegény
baronesse a többi úrhölgyek között ragyog, igaz gyöngygyé, valódi
gyémánttá lehetne átalakítani…»</p>
<p>Ennél a gondolatnál pirult el önmaga előtt Pompeia. Aztán
haragosan tekintett tükrébe, mintha megfeddné önlelkét, hová akart
büszkeségéből alásülyedni? Hát nem magasabb-e az ő czélja?</p>
<p>Hirtelen elkezdett nevetni. Jó ötlete támadt.</p>
<p>Elővette ollóját, s elkezdé a bankjegyeket kétfelé vagdalni.</p>
<p>S a közben vidáman énekelt.</p>
<p>Mikor készen volt vele: két csomagot csinált a bankjegyekből,
azokat borítékba tette, lepecsételte, czímet irt rájuk.</p>
<p>Azután megállt öltöző-tükre előtt, s saját magára nevetett és
hunyorított szemével hamiskásan. Meg volt elégedve magával.</p>
<p>Shawlját, kalapját vette s saját maga sietett a postára, a két
csomagot feladni.</p>
<p>Visszatértében egy papirkereskedőnél olyan téntát vásárolt,
melylyel az ember saját maga kőnyomda nélkül sokszorozhatja
irását.</p>
<p>Vajjon mi cselszövényt gubanczol össze? <span class=
"pagenum"><a name="Page_186" id="Page_186">-186-</a></span></p>
<h3>A KÉSZÜLŐ ZÁSZLÓ.</h3>
<p>– Kedves Leon, parancsodra megtettem, hogy bajuszt eresztettem,
s most úgy nézek ki, mint egy faczér vidéki szinész, a ki az alatt,
a míg nincs engagementje, nem borotválkozik. Már most még arra is
rávetettem a fejemet, azaz a lábamat, hogy rendeletedre pantalon
colléet, avec beaucoup des soutaches húzzak fel, s tetejébe még
hosszúszárú csizmát, hogy mikor végignézek magamon, azt hiszem,
valamennyi gamin mind utánam énekli az 59-iki párisi couplettet:
«Il a de bottes, il a de bottes de Bastien! – Pour battre les
Autrichiens!» parancsolsz-e még valamit?</p>
<p>– Ez még csak a costume.</p>
<p>– S mi van még hátra?</p>
<p>– Egy egész népszinmű.</p>
<p>– Szerencsére te énekled benne a főszerepet, én csak némajátékos
vagyok.</p>
<p>– De azért neked is kell mondanod valamit; nehogy azt higyjék,
hogy torokgyíkban szenvedsz; mikor felköszönt egy-egy küldöttség
(minden faluvégén várnak rád), akkor mondani fogod: «nagyon
örvendek a kitüntető megtiszteltetésnek», – másutt megint: «át
vagyok hatva a hála legmélyebb érzetétől», «szivemből üdvözlöm
önöket, szeretett polgártársaim». – «Igérem, hogy éjjel-nappal az
önök javán fogok munkálkodni».</p>
<p>– Te, én azt nem állom meg nevetés nélkül.</p>
<p>– Ha olyan faluba jövünk, hol tótok laknak, a felköszöntésre ezt
feleled: «Za zwlaštni štesti si držim, wám slaužiti moči».</p>
<p>– Te! Valami olyast ne mondass velem, a miért megdobálnak.</p>
<p>– Ne félj. Ez annyit tesz, hogy «különös szerencsémnek tartom
önöknek szolgálatára lehetni». A kerület végén <span class=
"pagenum"><a name="Page_187" id="Page_187">-187-</a></span> pedig
van egy oláh falu, ott románul felelelsz az üdvözlésre; «primesce
multiemera mea cea mai ferbinte, din launtru pentru acea». Ez
annyit tesz, hogy «fogadja ön legforróbb, legbensőbb
köszönetemet».</p>
<p>– Lelked rajta! én elmondom.</p>
<p>– Az etelvári állomásnál azonban kissé össze kell szedned
magadat, s ezt a tíz sorból álló választ szóról-szóra betanulnod, a
mit itt leirtam, mert ott vár az összes kerületi
intelligenczia.</p>
<p>– De már hogy tanuljak én be egy választ egy olyan
megszólításra, a minek a tartalmát senki sem ismeri!</p>
<p>– Én ismerem. A szónok Dumka ur lesz, a pártvezér. Ő köszöntötte
fel már két választás alkalmával a párt jelöltjét, mindkétszer
ugyanazzal a beszéddel, a te kedvedért sem fog újat betanulni;
beszéde így fog kezdődni: «Te, ki kora zsenge ifjuságodtól fogva
folyton a haza ügyeinek szentelted napjaidat», s végződni fog
ekként: «melyet is (tudniillik sorsodnak az élet dagadó hullámaitól
hányt-vetett gályáját), hogy kedvező szellők biztos kikötőbe
repítsenek, az mindnyájunknak a legforróbb óhajtása».</p>
<p>– S nekem ez alatt egy vonást sem szabad félrehuznom az
arczomon?</p>
<p>– Nem ám, hanem szép alázatosan le kell hajtanod a fejedet és a
csizmád orrára nézned mozdulatlanul.</p>
<p>– S meddig fog ez a mulatság tartani?</p>
<p>– Ha mindenütt pontosan órára megjelenhetünk, akkor három napig,
különben négyig. Etelvár a kiindulási pont, onnan bejárjuk a hű
községeket. Azoknak a lelkesedését magunkhoz csatolva, elindulunk
meghódítani a hűtlenkedőket, akkor beveszszük általános rohammal a
központot s végül ismét visszatérünk diadallal Etelvárra.</p>
<p>Az elindulás előtti éjjel Leon ott hált Alienornál, hogy el ne
mulaszsza az idején fölkelést. Ő maga segített neki azután a
nemzeti öltözetet fölvenni, a mihez a komornyik nem értett. Ezt
itthon is hagyták. A kortesvezér még a komornyikot is pótolja
útközben. <span class="pagenum"><a name="Page_188" id=
"Page_188">-188-</a></span></p>
<p>Alienor nagyon megnyugtatva érezte magát az által, hogy ilyen
korán indulnak, a mikor még nem járnak emberek az utczán, a kik
kicsufolhatnák a darutollas kalapjáért.</p>
<p>Leon figyelmezteté őt ugyan jó eleve, hogy az előkészületekről
sehol semmit ki ne fecsegjen; de Alienornál nem állt meg a titok; ő
ezt a tréfát napok előtt sietett elmondani mindenkinek a casinóban,
a salonokban, a boudoireokban, a klubban, a turfon, a minek az lett
a következése, hogy a mint a hintóból leszálltak a vasuti
indóháznál, s szokás szerint a trafiknál útravaló hirlapokkal
látták el magukat, a legelső lap, a mely gyönyörködtetésükre
vállalkozott, az ellenpárt élczlapja volt; mindkettőjük fertelmes
torzképével.</p>
<p>A torzkép még hagyján; de a hozzáváló szöveg! Az meg épen egy
méregpohár volt, melyből pókok isznak s varangyok másznak elő.</p>
<p>Alienor elszörnyedt az infamis persifflage olvastára.</p>
<p>– Mit fogunk ez ellen tenni?</p>
<p>– Ez ellen? Már volt rá gondom. Én meg a mi élczlapunkban
torzképeztettem le az ő jelöltjüket, s most viszszük ezt magunkkal
számos példányokban szétosztás végett.</p>
<p>– Hát ez elégtétel? Hisz ezek az embernek a becsületében
gázolnak.</p>
<p>– Becsület? Hja, ez most nincs. A választási előmozgalmak alatt
minden becsületről való fogalom és szabály fel van függesztve.
Minden neme a dehonestatiónak felszabadíttatik, s a rágalom három
heti moratoriumot kap. Ez alatt szabad és szokásos a jelöltekre s
azoknak a hozzátartozandóira minden kigondolható nemét a bűnnek és
gonoszságnak ráfogni, s a megtámadottnak azért megharagudni nem
szabad. Ez alatt nincs se párbaj, se törvényszék. Ha te rólad azt
mondják, hogy apád Raubritter; te magad zsebmetsző vagy: neked azt
kell állítanod, hogy ellenfeled veremfeltörésért, váltóhamisításért
van <span class="pagenum"><a name="Page_189" id=
"Page_189">-189-</a></span> kurrentálva. Az sem fogja magát
megbántva érezni. Most a választásokig mind gazemberek vagyunk. A
választás után megint mind becsületes emberek leszünk. Ki ijedezne
a sártól, mikor rókavadászat van?</p>
<p>– Én annak se nagy barátja vagyok.</p>
<p>– Pedig én a rókavadászjelmezedet is bepakoltattam.</p>
<p>– Csak nem akarsz tán veres frakkban bemutatni a
választóközönségnek?</p>
<p>– Ki tudja?</p>
<p>Alienor aztán kibékült azzal a gondolattal, hogy e mozgalmas
időben a jó mulatságok közé tartozik: az embernek azt olvasni, hogy
mint szidják és élczelik becses személyét.</p>
<p>– De neked még is jobban kijutott, mint nekem.</p>
<p>– Látod, te azon mulatsz, hogy engem gúnyolnak, én meg azon,
hogy téged; s a közönség mulat mind a kettőnkön. Ezt a lapot
visszatérett ott fogod találni minden ismerős úrhölgynek az
asztalán.</p>
<p>– Én még jól jártam: engem csak majomnak rajzoltak, de téged
medvének.</p>
<p>– Ezért mi visszatorlásul az ellenjelöltet mint oroszlánbőrbe
öltözött füles barmot fogjuk bemutatni.</p>
<p>– Abominable párbaj!</p>
<p>A vasuti állomásnál, mely Etelvárhoz legközelebb esett, már nagy
sereg küldöttség várta az érkező argonautákat, zászlókkal és
czigányzenekarral. Leszálláskor lelkesült éljenzés fogadta
hőseinket.</p>
<p>Princz Alienor csak akkor kezdett valami nyugtalanságot érezni,
mikor a gyorsvonat odábbrohant, részvétlen közönyösséget tanusítva
a nagy nap mozgalmai iránt s ő ott találta magát egyedül, hatvan
ismeretlen arcztól megbámulva s köröskörül fogva; a kik közül egy
eléje lépett, egy széles vállú, kurta nyakú hazafi s azon kezdé,
hogy hatalmas tenyerét eléje nyujtá és bikányi hangon rádördíté:
«légy üdvözölt dicső princz Alienor!»</p>
<p>Alienor úgy tudta, hogy illendő lesz a nyujtott tenyérbe
<span class="pagenum"><a name="Page_190" id=
"Page_190">-190-</a></span> a saját kezét bele tenni, mire ez aztán
ott is maradt; mert a szónoknak az a szokása volt, hogy ha a
megszólított kezét megkaphatta, azt azután az ökléből ki nem
eresztette, hanem ott tartotta a beszéd végeig s minden mondatnál
egyet rántott rajta, hogy a felköszöntöttnek ropogtak bele a
csontjai, csak úgy emelgette a lábait sziszegve; mikor pedig
eleresztette a szónok, akkor nyomott neki az arczára egy akkora
csókot, mint egy papucs.</p>
<p>– No nekem mind szétment a keztyűm ettől a kézszorítástól,
sopánkodék Alienor Leonhoz, mikor felültek a rájuk váró ötlovas
hintóba.</p>
<p>– Jobb is, ha lehuzod máskor a keztyüt, mikor kezet szorítasz,
mert a polgártársak kevélységnek tartják, ha valaki keztyüs kézzel
csap a tenyerökbe.</p>
<p>– Csak legalább megmosdanának elébb! – Nyafogott princz
Alienor.</p>
<p>– Jegyezd meg, hogy két dolog nem jó megmosva: a szőlő, s a
szerető kéz szorítása.</p>
<p>A mint fennültek a hintóban, újra felharsant az éljenriadal, a
czigányok rázendíték a Klapka-indulót s megindult a díszmenet. Elől
negyven lovasból álló banderium. Por pedig nagy volt az úton s azt
mind a megtisztelt uraknak kellett elnyelni odahátul.</p>
<p>– Jobb szeretném, ha hátul kisérnének bennünket ezek a lovasok,
nem elől, kényeskedék Alienor. Megfuladunk a porban. Nem lehetne
őket megállítni s hátra parancsolni?</p>
<p>Leon megkisérté utánuk kiáltani a lovasoknak, a mire azok még
jobban elkezdtek vágtatni: az ember a felvert por miatt se eget, se
földet nem látott.</p>
<p>– Mire megérkezünk, olyan leszek, mint a vályogvető czigány,
lamentált Alienor s oldaltáskájából előkeresett egy selyem fátyolt,
azt köté fel a kalapjára, hogy arczszinét megvédje a kegyetlen
fekete portól.</p>
<p>(«No ez szép parádé lesz! mondá magában Leon: egy
képviselőjelölt, a ki lefátyolozott arczczal jelenik meg
<span class="pagenum"><a name="Page_191" id=
"Page_191">-191-</a></span> a választók előtt, mint valami gyanús
magaviseletű dáma.»)</p>
<p>Csak azt várta, hogy egyszer egy nagy tócsa elé érkezzenek, a
milyen volt ott az út mellett elég. «Várj csak! a fátyolod le akar
oldódni a kalapodról.» Aztán segített rajta: egészen leoldozta; a
fátyolt belevitte a szél a pocsétába.</p>
<p>Alienor jajgatott a fátyoláért; de miután az nem volt
kihalászható többé, előrántotta az en tous cast, s felfeszítve azt,
ily módon védte meg por és napsugár ellen érzékeny arczszinét: a mi
ismét igen compromittáló első benyomás a jelöltjét váró publicumra.
Parazolt tartani a nap ellen egy képviselő-jelöltnek, a kinek a
jégesőt is begyűrt kalappal kell fogadni!</p>
<p>De biz arról Alienor nem hagyta magát lebeszélni: ő czigánynyá
nem bronziroztatja magát a magyar alkotmány kedveért s megtette azt
a parádét, hogy kifeszített napernyővel vonult be Etelvár
helységébe, s mikor a diadalkapu mellé felállított hófehér szűzek
kereszttűzbe vették koszorú- és bokrétalövegekkel, vállig rántotta
magára a napernyőt, hogy képen ne találja valamelyik a
kassairózsa-bombával.</p>
<p>A helység-ház kapuja előtt várta őt a párt intelligentiája, élén
Dumka urral.</p>
<p>Dumka úrnak asztrakán-prémes panyóka volt a nyakában s
nyusztkalpag a fején, oldalán széles ezüstös pallos, a mihez két
ember kellett, ha ki akarták húzni. De nem is arra való volt.
Keztyű is volt a kezén, a minek az ujjai még túlcsüngtek a
bőrhüvelyét nem egészen betöltő kéz ujjain, a mi nem kevéssé emelte
a jelenet ünnepélyességét. A többi honoratiorok is mind ünnepiesen
voltak öltözve.</p>
<p>S ezekkel szemben az üdvözölt nagy férfiú úgy lépett fel, hogy
az egyik kezét a zsebébe dugta, a másikkal pedig feltartá a
napernyőt. Félt már, hogy ez is elkapja a kezét s duettben deklamál
vele. <span class="pagenum"><a name="Page_192" id=
"Page_192">-192-</a></span></p>
<p>Dumka úr elkezdé áhítattal az üdvözlő szózatot.</p>
<p>«Te, ki kora zsenge ifjuságodtól fogva folyton a haza ügyeinek
szentelted napjaidat.» (És így tovább ugyanazt a szónoklatot, a mit
Leon szóról-szóra elmondott Alienornak.)</p>
<p>Alienor majd a bőréből bújt ki a nevetésvágy miatt, s hogy meg
ne sértse a derék becsületes hazafit, eltakarta az arczát a
napernyővel, mint egy paizszsal s csak egy hatalmas lábára taposása
valamelyik fontos talpú honoratiornak birta annyira ellensúlyozni
jó kedvét, hogy az teljes hahotában ne törjön ki, mikor ama
bizonyos «dagadó hullámoktól hánytvetett gályára» került a sor.
Képtelen volt azonban a választ elmondani a lelkes üdvözletre.
Aztán Leon állt elő helyette, körmönfont viszonüdvözletet
rögtönözve a gyülekezethez, melyből senki se értett semmit; a
felharsogó éljenriadal alatt pedig odalépett a megtisztelthez a
környék legmagasabb papja. (Nem a rangját értve, hanem a termetét.)
A tisztelendő úr kinyujtá hosszú karját széles tenyerével, hogy
megáldja a mi választottunkat s miután annak a fejéhez nem
férhetett hozzá a parazoltól, arra tette rá a kezét s megáldotta őt
napernyőstől együtt.</p>
<p>Akkor aztán Dumka úr bemutogatta egyenkint a választókerület
párthű honoratiorait: biró úr, jegyző úr, tisztelendő úr, kántor
úr, ispán úr, kurátor úr, catasteri becslő-biztos úr, postamester
úr, utbiztos úr, – juliuscæsari emlékező tehetséggel sorolva fel
mind a hatvannak vezeték- és keresztneveit. Mindazokkal Alienor
kezet szorított és nagyon örvendett, hogy őket megismerheti.</p>
<p>Innen elvitték a helység casinójába, a hol díszlakoma volt
rendezve a tiszteletére, melyen az említett honoratiorokon kívül az
eddigi kiséret tagjai is részt vettek, s melynél a nagy
lelkesültséget aligha lehetne mással kifejezni, mint azzal, hogy az
ember, a míg a villáját egyszer a szájához vihette a rászúrt
falattal, addig háromszor kellett a ráköszöntött toasztot
viszonoznia. <span class="pagenum"><a name="Page_193" id=
"Page_193">-193-</a></span></p>
<p>Mikor aztán végre princz Alienor mindenkivel per tu lett, akkor
megfogták innen is, túl is, s minden ember elkezdte neki a maga
panaszát az egyik az egyik fülébe, a másik a másikba kimagyarázni,
kivánva tőle egymással ellentétben levő dolgokat, lehetetlenséggel
határos dolgokat, szövevényesen összebonyolult dolgokat, soha senki
által meg nem érthető dolgokat, a miknek kedvező elintézésétől függ
a választó kerület jó indulata. Leon ez alatt nem mozdult a háta
mögül s felelt helyette mindenkinek, s mikor már nagyon
szorították, véget vetett a a dicsőségnek e vezényszóval:</p>
<p>«Urak! Kocsira, lóra mindannyian! még ma nagy utat kell tennünk.
A herczegnő vár bennünket ebédre; s éjjelre még Bátokra kell
eljutnunk.»</p>
<p>A jelszó engedelmes fülekre talált. Alienor sietett a
napernyőjét megkaphatni, s első volt, a ki a kocsiba felült. Nagyon
örült, hogy ennek a lakomának már vége van.</p>
<p>A nagy áldomásozásnak azonban az a csodálatos hatása van, hogy a
szilaj kedv még a lovakra is elragad. A tovább robogó alkotmányos
karaván, melynek szekerei eddigelé szépen sorjában követték
egymást, most egyszerre hármasával, négyesével nyomakodott előre; a
szekerek leszorították a lovasokat az országútról a kaszállóra, a
csősz az apja lelkét szidta a megtiszteltnek s a jelöltet vivő
kocsis maga is azon kedélyállapotban volt, a melyben annál jobban
hajt az ember, mennél jobban kérik, hogy ne hajtson.</p>
<p>Mikor a diadalmenet már a herczegnő kastélyának láttávolába ért,
egy töltésen kellett végig mennie, melynek két oldalán szikkadó
félben levő mocsár volt. Ezen a töltésen haladt előttük végig egy
oláh szekér, a melyiken egy félfenekü üres hordó volt, a nyitott
részével hátrafelé fordulva. Leon előrelátta a veszedelmet.</p>
<p>– János, mondá a kocsisnak; jó lesz megvárni, míg a szekér letér
arra Pityód felé, mert az az ostorhegyes nem megy neki annak a
hordónak: azt hiszi, hogy ágyú. <span class="pagenum"><a name=
"Page_194" id="Page_194">-194-</a></span></p>
<p>De iszen beszélhetett valaki Jánosnak! Csak azért is
kieresztette az ostort s odacserdített az első lovak közé.</p>
<p>– No most mindjárt megtudjuk, hogy fogott-e az áldás a
napernyődön? mondá Leon, kiszabadítva a lábát a köpenyeg közül s
ugrásra tartva magát készen.</p>
<p>E perczben a kastély előtti dombon elsütöttek egy mozsarat. A
lovak azt gondolták, a hordó lőtt olyan nagyot; azzal félrekaptak,
le a töltésről, mind hintóstul együtt bele a mocsárba.</p>
<p>Leon előre kiugrott s vele nem történt más viszontagság, mint
hogy térdig esett a puha iszapba; de Alienor úgy nyakkant bele a
lágy agyagba, hogy ott maradt az egész megfordított basreliefje,
mint egy szobrász-minta.</p>
<p>Baj nem történt semmi: a megijedt lovak az elszakított hámfával
együtt előre elnyargaltak hintó nélkűl haza a kastélyba, s a
szárazra kimentett képviselőjelöltről a hivei bicsakkal lefaragták
a rátapadt agyagot, mint egy Pompejiból kiásott antik szoborról;
hanem a napernyő csakugyan izzé-porrá törött.</p>
<p>– No, most így nem mehetünk a herczegnőhöz látogatóba; mondá
Alienor tönkrejutott magyar costumejára mutatva, a mint nyugalmát
ismét visszanyerte.</p>
<p>– Sőt épen így leszünk érdekesebbek, vigasztalá őt Leon. Látod
ez kedvező omen; nem is választás, a hol a jelöltet fel nem
borítják, s az a criteriuma a jó szerencsének, ha a felborulás után
épkézláb marad. A sárpróbát már kiálltuk. E salto mortaléval száz
perczentet emelkedtek a chancaid. A hölgyek oda lesznek
rémületükben miattad, s a választók imádni fognak, a mért így
besároztad magadat. Ennek a kocsisnak adunk jutalmul egy fél
ötvenest.</p>
<p>– Igen: huszonötöt.</p>
<p>(Ad vocem «fél ötvenes» sugá Dumka úr Leon fülébe. A
félbankjegyek erősen megteszik a hatásukat: tudja ön?)</p>
<p>– Tudom, sugá vissza Leon, a másik féljegyek nekem küldettek
meg. Nem értem, miért nem önnek egyenesen? <span class=
"pagenum"><a name="Page_195" id="Page_195">-195-</a></span></p>
<p>– Annak jó oka van. Én a választásnál egyik «bizalmi férfi»
leszek, a kinek ott kell ülni a bizottságban az egész szavazás
alatt, s ott csak nem oszthatom a szavazóknak a bankók másik felét;
úgy vannak már utasítva, hogy önhöz menjenek érte, a kinek itt
semmi hivatalos minősége nincsen.</p>
<p>– Hány fogyott már el?</p>
<p>– Nyolczszáznak akadt gazdája, a ki a nevét beiratta a mi
lajstromainkba. E szerint még legalább százhatvanat kell
kiszorítanunk.</p>
<p>– Dolgozni fogunk, a míg csak Dumka úr azt nem mondja, hogy
«üres a tok!»</p>
<p>Ez alatt a szives választók letisztogatták valahogy princz
Alienorról a sarat, késsel, lókefével, a hogy lehetett s
felültették a két hőst Dumka úr kocsijába, s attólfogva aztán szép
rendben, csendesen történt meg a felvonulás a kastélyig: a
mozsarasoknak is megizentetett lovas nyargonczok által, hogy ne
ágyuzzanak többet.</p>
<p>A herczegasszony kastélyában csoda történt! Délben tizenkét
órakor talpon volt minden ember, nyitva minden ablak. A mit sok év
óta senki kedvéért meg nem tett a herczegasszony, az alkotmányos
izgalom rábirta arra, hogy az ébrenlét óráit az éjszakáról áttegye
a nappalra. Az agyrémeket, a szeszélyeket, a mik jobban uralkodnak
az emberi sziven, mint a hit és meggyőződés, le tudta győzni erre a
napra, tömlöczbe zárta képzelődését s kijött a napvilágra.</p>
<p>A leglármásabb, zajosabb, izgatottabb napot választotta hozzá; a
mikor száz meg száz alak jön és megy, a kinek örül az ember, mikor
jön s örül, mikor elmegy.</p>
<p>A termekben, a tágas corridorokon hosszú asztalok voltak
megterítve vendégek számára.</p>
<p>A herczegasszony maga divatos öltönyt viselt, a gyűlöletes
corsettel, a mivel a legnagyobb kitüntetést fejezte ki várt vendége
iránt.</p>
<p>Ott voltak nála ez alkalommal Rafaela herczegnő, madame
<span class="pagenum"><a name="Page_196" id=
"Page_196">-196-</a></span> Corysande és Livia. S a herczegnő
ezuttal nem gyötrötte őket anatomiai muzeumával. Ellenkezőleg, épen
női kezek számára való munkát adott nekik: azt a selyem zászlót
hímezték.</p>
<p>Mind a négyen dolgoztak rajta a himző ráma négy oldalán, hogy
gyorsan elkészüljön: csak napok vannak még hátra a választásig. A
czímer már kész, selyemmel és aranynyal hímezve, körüle a jelszó
ezüsttel áttört arany betükből, most még csak a szegély van hátra,
melyet zöld babérfolyóka képez, piros bogyókkal; azzal sietnek mind
a négyen.</p>
<p>A mozsárlövés tudatja velük, hogy vendégeik közelednek, arra
félbehagyják a munkát, letisztogatják öltönyeikről az odaragadt
selyemszálakat, hogy senki észre ne vegye mit dolgoztak? Nehány
percz mulva azonban szalad be a komornyik, ki a donjon tornyában
kémszemlészett, elhült arczczal, s rémülten jelenti, hogy az «urak»
lefordultak a töltésről az árokba! s nem sokára hangzik a
pariparobaj, a mint a három első ló, az elszabadított hámfával,
bevágtat az udvarra.</p>
<p>A hölgyek mind lefutnak az előcsarnokba: s közöttük van egy, a
kinek arcza nagyon elhalaványult.</p>
<p>Ámde nyomban ott terem egy vágtató lovas banderista, ki siet a
megnyugtató izenettel.</p>
<p>– Ne tessék megijedni, kegyelmes asszonyom. Semmi baj sem
történt.</p>
<p>– Ki küldte önt? kérdi a herczegasszony.</p>
<p>– A Napoleon úr.</p>
<p>Arra a halvány arczra ismét visszatért az élet szine.</p>
<p>A herczegasszony a két fiatal leányt felküldte szobáikba. Az
érkező vendégek olyan állapotban lesznek, a mikor nem lesz előttük
kellemes fiatal hölgyekkel találkozni.</p>
<p>– Madame Corysande gondoskodni fog róluk.</p>
<p>Óh madame Corysande azt megteszi a legnagyobb örömmel.
Szenvedőket ápolni: ha tán valamelyiknek a <span class=
"pagenum"><a name="Page_197" id="Page_197">-197-</a></span>
homlokán daganat van, azt késfokkal lenyomkodni, jeges borítékot a
zúzott karra kötözgetni, ez neki a kiváló kedves foglalatosságai
közé tartozik.</p>
<p>Nagyon meg kellett volna azonban változni az emberi
természetnek, ha a két fiatal leány onnan felülről a lecsukott
redőnyök közül nem leste volna a szerencsésen bukfenczezett
argonautákat, kik nehány percz mulva minden éljenzés és muzsikaszó
nélkül érkeztek meg a kastély udvarára.</p>
<p>Nem volt rajtuk semmi eleganczia. Sáros volt mind a kettő fülig.
Hanem épen az ilyen állapotban tünik ki az igazi ember. Alienorra
alig lehetett ráismerni. Őt mindig liliom- és rózsaarczczal szokta
az ember látni; most a szép fekete pomádétól összefenve, csakugyan
elmehetett volna a vályogvető czigányok közé. A mellett boszus is
volt, tenyerét a félderekán tartotta jajgatva; s úgy látszott,
mikor a kocsiból leemelték, mintha sajnálná a jobb lábát. Pitoyable
figura volt. Leon ellenben, ki annyiban még sárosabb volt, hogy őt
le sem kefélték, ruganyos erélylyel szökött le a hintóból s a mint
derült arczczal sietett a lenn maradt két hölgy elé, a sáron
piszkon keresztül is kitünt belőle az igazi lovag.</p>
<p>– Semmi bajunk se történt, kegyelmes asszonyom! A kocsis nem
hibás, magam voltam az oka a balesetnek.</p>
<p>– Menjenek önök szobáikba átöltözködni. Kérem madame Corysande,
gondoskodjék a vendégeinkről. Dumka úr lesz szives elhelyezni a
többi társaságot.</p>
<p>(– Még most is az a legelső gondja, hogy a hibás cselédet
kimentse, nehogy megbüntessék: sugá madame Corysande a
herczegasszonynak.)</p>
<p>– Nem szoríthatok kezet, kedves madame Corysande, a míg meg nem
mosdom, tréfálkozék Leon.</p>
<p>Madame Corysande, a herczegasszony visszavonulása után,
teljhatalmulag rendelkezett, hogy a komornyik segítsen a princznek
az átöltözésnél, a hajdu pedig Leonnak. <span class=
"pagenum"><a name="Page_198" id="Page_198">-198-</a></span></p>
<p>– Csak bizzon bennünket sorsunkra, drága jó madame Corysande.
Engemet, tudja, hogy soha nem öltöztetett hajdu életemben, a
követjelöltnek, a míg együttjárunk, én vagyok a komornyikja, azt én
öltöztetem, mosdatom, fésülöm, költöm és fektetem. Ez már a
kortesvezér kötelessége és kiváltsága.</p>
<p>És csakugyan nem is engedte magát ez előjogától megfosztani.</p>
<p>Princz Alienorrról pedig úgy kellett késsel lenyesni az átázott
szűk öltönydarabokat.</p>
<p>– No legalább megszabadultam ez átkozott costumetől, szólt
megkönnyebbülten Alienor.</p>
<p>– Jaj, dehogy szabadultál meg; szegény szánalomra méltó áldozata
az alkotmányos joggyakorlatnak Magyarországon, te! Itt van a
bőröndben még az «Attila». A mit most lehántottam rólad, az csak a
«Zrinyi» volt, s ha ezt is elviseled, hátra van még a «Kazinczy»,
sőt még egy «Victoria» is ólompitykékkel, a mit népies látogatások
alkalmával fogsz felvenni. Rám bízta az apád a bevásárlást.</p>
<p>– Minden szentekre! Te egy egész theatregarderobeot hoztál el
számomra!</p>
<p>– Nemhogy megköszönnéd.</p>
<p>Alienornak újból fel kellett öltözni magyar lovaggá. Leon még a
bajuszát is kipödrötte neki hegyesre.</p>
<p>– No nézd meg magadat a tükörben, nem különb legény vagy-e, mint
otthon? Ez az egynapi út is egész életszint adott az arczodnak.
Mire hazaérsz, rád sem ismernek, annyira emberi képed lesz.</p>
<p>– S még tűrnöm kell a gorombaságait, mert kezében vagyok
kényre-kegyre!</p>
<p>– Minden hölgyszivet meghódítasz ma.</p>
<p>Leon úgy kicsípte magát védenczével együtt, hogy megakadhatott
rajtuk akárkinek a szeme.</p>
<p>A fatal accidentből maradt még némi ború Alienor arczán, hanem
azt is sikerült Leonnak eloszlatni, a mint <span class=
"pagenum"><a name="Page_199" id="Page_199">-199-</a></span> Dumka
úr bekoczogtatott hozzájuk nyájasan, édes arczczal, hogymintlétük
után tudakozódva.</p>
<p>Kész préda Leonnak!</p>
<p>– Ugyan édes Dumka úr. Egy nagy szivességre kérném. Megakarom
irni a «Kürt»-nek a mai dicső nap eseményeit; a nagy sietségben nem
értem rá lefotografiázni azt a remek szép beszédet, a mivel
jelöltünket fogadni méltóztatott, nem szíveskednék nekem azt
lediktálni?</p>
<p>Dumka úr pontosan a lépre ragadt.</p>
<p>– Nagyon szivesen! s azzal mindjárt hozzá kezdett a demosthenesi
remekmű megörökítéséhez, mondatról mondatra morzsolva azt Leon elé,
ki egész élvezettel gyorsirta ezt jegyzőkönyvébe, utána mondva
minden szót: «te, ki kora zsenge ifjuságodtól… fogva folyton a
haza…» stb.</p>
<p>Alienor csak tűrte egy ideig, hol a zsebkendőjét, hol a
keztyüjét dugva a szájába; majd a kalapja karimáját kezdte el
harapdálni; Leon csak szótagolta tovább a remekművet: «a sors
dagadó… hullámain hintáló… gályádat duzzadó…» Alienor nem állhatta
tovább: puff! úgy vágta Leont hátba, hogy kiesett a plajbász a
kezéből; azzal kirohant az ajtón, az épen szemközt jövő
komornyiknak nyakába esett, annak a keblén kaczagta ki elfojtott
érzelmeit, a ki megint bámulatában azt is elfelejtette, hogy miért
jött?</p>
<p>Dumka úr a fejét rázta: azt kezdte hinni, hogy jelöltjüknek a
nagy eséstől alkalmasint megzavarodott az agyveleje. El nem bírta
gondolni, hogy mi nevetni való van azon, hogy «életed gályáját
kedvező szelek biztos kikötőbe fuvallják»; mikor ezen két más
jelölt antistes könnyekig elérzékenyült egykoron.</p>
<p>(– De ugyan minek kényszerítettél engemet ennek a derék
becsületes embernek a rovására nevetni? pörölt négyszemközt Alienor
Leonra.)</p>
<p>(– Hát azért, hogy ne csinálj majd a hölgyek előtt olyan
kámficsorodott képet.)</p>
<p>A hajdu ebédre hítta az urakat. A nagy czímerteremben
<span class="pagenum"><a name="Page_200" id=
"Page_200">-200-</a></span> harmincz vendég számára volt terítve, a
többieknek a hosszú corridor szolgált étkezési helyül, a honnan
nemsokára felhangzott a jelöltért mondott áldomások lelkesült
zsivaja. A teremben is fesztelen, jó kedv honosult meg, miután a
magas vendéglátókat megnyugtatá Leon az iránt, hogy semmi nevezetes
baj nem történt, csupán csak a követjelölt «ismerkedett meg» egy
kissé közvetlen érintkezés által a választókerületével s annak
kétségtelen ragaszkodása tanujeleit elhozta magával.</p>
<p>Dumka úr sorba megsugta minden vendégnek, hogy a herczegnő nem
szereti, ha az asztalnál toasztot mondanak. Ezzel saját magát védte
meg azon vád ellen, hogy a jelöltre poharat emelni elmulasztá. Ezt
nem vétkes gondatlanság, de magasabb tekintet okozta.</p>
<p>A fényes úri lakoma végeztével a herczegnő megszólítá Leont.</p>
<p>– Jőjjön velem, mutatok önnek valamit. Princz Alienor maradjon
itt a hölgyekkel. Neki nem szabad azt még látni: mert rá nézve ez
meglepetésnek készül.</p>
<p>Azzal bevezette őt a hölgyek dolgozó szobájába s feltakarta
előtte a készülő zászlót. Aztán elmondta neki, hogy az milyen rövid
idő alatt készült, mind a négy hölgy dolgozott rajta; Rafaela ezt a
részt készíté, Livia amazt; minden betűt elmondott, hogy melyik
hölgynek műve, s elégült mosolylyal fogadta Leon bámulatteljes
magasztalásait.</p>
<p>– Ez a győztes diadaljelvénye lesz, ha visszatérnek.</p>
<p>– Mindent el fogunk követni a diadalért, herczegnő.</p>
<p>Azonban bucsút kellett venni. A nap már alkonyatra járt, s még
estére Bátokra kellett eljutni, a hol a hű párt zöme van; ott a
jelöltet nagy dáridóra várják. Sok mindenféle hajczéczú lesz. Kiki
sietett magát ajánlani és megtalálni a szekerét, meg az utitársát.
Alienorék számára ezúttal a herczegasszony legszelídebb fogata állt
készen.</p>
<p>Mielőtt eltávoztak, Livia azt sugá Leonnak: «vigyázzon magára».
<span class="pagenum"><a name="Page_201" id=
"Page_201">-201-</a></span></p>
<p>Leon visszasugott: «van, a ki én értem imádkozik».</p>
<p>Mikor a kocsiba ültek, Alienor azt mondá Leonnak:</p>
<p>– Te! Ez a Livia kedves egy gyermek. Rafaela értékét nagyon
növeli az a körülmény, hogy ők «elválhatatlanok».</p>
<p>Leon ránézett a szemöldéig nyomott kalapkarimája alul s ebben a
nézésben az volt mondva: «te! ha egyszer én fordítalak föl, akkor
kitörik a nyakad».</p>
<p>A díszmenet százhúsz kocsival, ötven lovassal tova robogott az
országúton. Minden szekéren volt egy zászló, minden lovasnál a
csizmaszárba dugva egy lobogó, a jelöltet szállító kocsi
koszorúkkal körülfonva. Minden kalap mellett fehér toll, az ő
nevével.</p>
<p>Milyen szép az a dicsőség!</p>
<p class="center">* * *</p>
<p>A honnmaradt hölgyek a lármás vendégsereg tova vonultával a
dolgozó szobát keresték fel. Sürgős volt a munka. A babérguirland
sok pepecseléssel jön létre; nem lehet az időt tékozolni. Alig
hordta el a szél az eltávozók porfellegét, ők már a hímzőkeret
mellett ültek s járt ujjaik közt a hímzőtű szorgalmasan.</p>
<p>– Milyen jó színben volt ma a princz, kezdé el Livia.</p>
<p>– Valóban használt neki, hogy megsütötte a nap s kifútta a szél:
szépsége férfias kifejezést nyert vele, folytatá madame
Corysande.</p>
<p>– A változás modorára és jellemére volt legtöbb hatással; mondá
a herczegasszony. Ki van ragadva eddigi tespedéséből: kezd
érdeklődni országos ügyekért; tettvágyra van hangolva. Ember lesz
belőle.</p>
<p>– Oh, bizonyosan igen derék ember: oly nyájas és szelíd. Mondá
Livia.</p>
<p>– Egészen az én ideálom egy férfiban, tódítá madame Corysande.
Én nekem az ilyen férfiak tetszenek legjobban, a kik szelídek,
odaengedők; követelés, uralkodásvágy nélkül. <span class=
"pagenum"><a name="Page_202" id="Page_202">-202-</a></span></p>
<p>– S van jó humora és éles itélőtehetsége, mondá a
herczegasszony.</p>
<p>Rafaela nem szólt semmit. Csak Liviára nézett néha, mikor az
princz Alienort úgy magasztalta előtte, mintha kiakarná belőle
nézni, hogy mit gondol?</p>
<p>– Oh én bizonyos vagyok győzelme felől, heveskedék Livia.</p>
<p>Ekkor megszólalt Rafaela herczegnő.</p>
<p>– Azt igen rosszul teszi princz Alienor, hogy Zárkány Napoleont
hordja magával beájánlóul.</p>
<p>– Miért? szólt az anyaherczegnő. Az a legalkalmasabb ily
szerepre. Nagy szónok. Ismeri a népet. Találékony, ügyes,
rettenthetlen. Buzgó és kifáradhatlan. Képes akárkit megnyerni.</p>
<p>– Annál rosszabb princz Alienorra nézve, mondá Rafaela
herczegnő.</p>
<p>Erre mind a három hölgy beleszúrta a hímzőtűt a kelmébe és
rábámult.</p>
<p>– Hogy érted azt? szólt vállait csodálkozóan vonogatva a
herczegasszony.</p>
<p>– Azért ne álljatok meg a munkával; himezve is beszélhetünk. Adj
kölcsön a selyemedből egy szálat, Livia. No nézd, hogy
összeszorítottad a markodat: mintha nem tudom, mit kérnék tőled
kölcsön? – Hát ugyan mondjátok csak, ha a nők is bírnának
szavazatjoggal, Nornenstein Alienor princz és Zárkány Leon közül
melyik vinné haza az etelvári kerület képviselői mandátumát?</p>
<p>– Ah! Hah! szörnyűködék fel egyszerre a herczegasszony, valamint
madame Corysande. Ez sok! Ez sok!</p>
<p>Livia tűjéből pedig kiszaladt a selyem. Ijedten bámult
Rafaelára.</p>
<p>(«Te is?»)</p>
<p>Rafaela mosolygó fölénynyel tekinte hol anyjára, hol madame
Corysandera.</p>
<p>– No hát jól van. Tegyünk egy próbát. Itt most négyen vagyunk
asszonyok. Csináljunk próbaszavazást. De titokban. <span class=
"pagenum"><a name="Page_203" id="Page_203">-203-</a></span></p>
<p>– Hogyan?</p>
<p>– Itt vannak e tányérkán czukor- és csokolád-bonbonok, fehérek
és feketék. Ballotáljunk velük. Mindegyikünk kivesz egy fehéret és
egy feketét a markába. Az egyiket a szájába teszi, a másikat
bedugja ide a hímzőkosárba. A fehér Zárkány Leoné, a fekete princz
Alienoré. Aztán majd meglássuk, hogy hány fehér lesz a
kosárban?</p>
<p>– Egy sem lesz! Egyetlen egy sem, heveskedék madame Corysande.
Még csak gondolatnak is, képzeletnek is képtelenség ez.</p>
<p>– No hát tessék a bonbonokhoz nyulni. Mama megengeded? Járulj te
is a tréfához.</p>
<p>A herczegasszony derült kedélyben volt.</p>
<p>– Ah, akkor négyen leszünk s a szavazatok egyformán üthetnek
ki.</p>
<p>– De nem, nem! bizonyozott madame Corysande. Egy fehér sem lesz
közte!</p>
<p>– Kérlek, szólt Rafaela anyjához; játszál velünk alkotmányos
szavazást.</p>
<p>– Jól van, mondá a herczegasszony s első volt, a ki a bonbonok
közé nyult.</p>
<p>– Szavazzunk keresztneveink alfabeti rendje szerint.
Indítványozá Rafaela.</p>
<p>– Akkor madame Corysande az első. Ismétlem, hogy a fehér
Napoleon, a fekete Alienor.</p>
<p>Madame Corysande szenvelgő ízetlenkedéssel kelt föl a hímzőkeret
mellől s járult az asztalhoz, melyen a szavazatszedő urna: a
hímzőkosárka állt. Egyik bonbon belehullott, a másik madame
Corysande ajkai közt szétmajszoltatott.</p>
<p>– Következik Livia.</p>
<p>A leánykának láthatólag reszketett a keze, mikor szavazatát a
kosárba rejté.</p>
<p>– Azután jövök én, mondá a herczegnő. Az ő neve Madeleine volt.
És végül te Rafaela.</p>
<p>A ballotozás bevégeztetett. A szavazatgolyókat kiönték
<span class="pagenum"><a name="Page_204" id=
"Page_204">-204-</a></span> az asztalra – és íme – oh csodák
csodája: három fehér és csak egy fekete bonbon hullott ki
belőle.</p>
<p>Három szavazat Napoleonra és csak egy Alienor mellett!</p>
<p>Három áruló négy közül!</p>
<p>Ez mégis hallatlan valami.</p>
<p>A négy hölgy egymásra bámult.</p>
<p>Az az egy, a melyik a fekete golyót vetette be, az tisztában
lehetett a másik hárommal. De vajjon, melyik volt az az egy?</p>
<p>Rafaela felkaczagott.</p>
<p>– No, úgy-e megmondtam!</p>
<p>Azzal mindnégyen hozzá fogtak – tovább hímezni azt a
zászlót.</p>
<hr class="chap" />
<p><span class="pagenum"><a name="Page_205" id=
"Page_205">-205-</a></span></p>
<h2>HARMADIK RÉSZ.<br />
ALKOTMÁNYOS HARCZ.</h2>
<p><span class="pagenum"><a name="Page_206" id=
"Page_206">-206-</a></span></p>
<p><span class="pagenum"><a name="Page_207" id="Page_207"><br />
-207-</a></span></p>
<h3>A HÍVEK TÁBORA.</h3>
<p>Barátom Leon, mondá Alienor, mikor a kocsiban fennültek, lesz-e
még ma valami ivás? mert én ma már annyit ittam, szokásom ellenére,
hogy úgy emelem már a fejemet, mint Atlas a földglobust. Többet ki
nem birok.</p>
<p>– Ne félj semmit, az eddigit kirázza belőled Bátokig a kocsi, s
kifujja a szél, még meg is szomjazol. A korteskedés jó étvágyat
csinál, s kimíveli a torok képességeit. Ma pedig még szörnyű nagy
eszemiszomság vár ránk. Bátokon lesz csak az igazi választási
lakzi, s abból úgy sem maradhatsz ki, mint a menyasszony a
lakodalomból. Hanem tanítalak egy praktikus fogásra. Ha nem vagy
erős ivó, s tartasz tőle, hogy egy–két–tizenkét pohár levág, akkor
adass magadnak veres bort, tölts a poharadba vizet s a borbúl csak
annyit, hogy mikor iszod, lássék, hogy színe van; azután minden
pohár-koczintásnál arra legyen gondod, hogy a poharad tartalmának
felét a kettőtök közé eső hazafiak nyakába locscsantsd, így aztán
kevesebb felhajtani valód marad. Hanem inni kell: ez már regula. Ha
vízbe ugrol, vizet kell innod; ha borba ugrottál, bort kell
innod.</p>
<p>Alienor megköszönte szépen a jó tanácsot, s köpönyegébe
takarózva, oldalt vetette magát, s aludt volna, ha minden öt
perczben el nem rikkantja magát egy-egy banderista a fülébe: «éljen
a lion úr!» s arra aztán minden lovas legény rákezdi «a lión úr»
(Alienor népies neve) nótáját: a szokott dallamra. <span class=
"pagenum"><a name="Page_208" id="Page_208">-208-</a></span></p>
<div class="poem">
<div class="stanza"><span class="i0">«A lion úr azt
izente,<br /></span> <span class="i0">Hogy nincs elég
regementje,<br /></span> <span class="i0">Ha még egyszer azt
izeni,<br /></span> <span class="i0">Mindnyájan el fogunk
menni,<br /></span> <span class="i2">Éljen a
pirincz!»<br /></span></div>
</div>
<p>A szomszéd márfalusi lovas legények svábok voltak, azok ugyanezt
a szöveget németül énekelték, a mi igen szépen hangzik:</p>
<div class="poem">
<div class="stanza"><span class="i0">«Herr Aljonur liesz uns
sagen:<br /></span> <span class="i0">Er hat nicht genug
Soldaten.<br /></span> <span class="i0">Wenn ers nochmals läszt
verkünden:<br /></span> <span class="i0">Werden alle uns
einfinden.<br /></span> <span class="i2">Es lebe der
Princz.»<br /></span></div>
</div>
<p>Azután meg a folytatását az ellenjelöltre vonatkozó
szöveggel:</p>
<div class="poem">
<div class="stanza"><span class="i0">«Karakánnak nem kell
hinni,<br /></span> <span class="i0">Mert az jégre akar
vinni.<br /></span> <span class="i0">Nincs itt annak semmi
jussa:<br /></span> <span class="i0">Üres a
bugyellárussa.<br /></span> <span class="i2">Éljen a
pirincz.»<br /></span></div>
</div>
<p>A márfalusi banderisták műfordítása még sokkal erőteljesebben
hangzott:</p>
<div class="poem">
<div class="stanza"><span class="i0">«Dem Garakan sollst nit
trauen.<br /></span> <span class="i0">A schlechtes Bier thut er
brauen.<br /></span> <span class="i0">Leer ist immer sein
Geldbeutel:<br /></span> <span class="i0">Hol’ ihm der krumpete
Teufel.<br /></span> <span class="i2">Es lebe der
Princz!»<br /></span></div>
</div>
<p>Alienor azon aggodalmát fejezte ki Leon előtt, hogy vajjon
Karakán nem fogja-e magát sértve érezni, ha ezt meghallja?</p>
<p>– Csak te aludjál békével: vigasztalá meg Leon. Azt aztán meg is
fogadta Alienor s minden kocsirázás, éneklés, éljenzés mellett
átadta magát a keserves kocsin alvásnak, <span class=
"pagenum"><a name="Page_209" id="Page_209">-209-</a></span> a mitől
az ember tudvalevőleg jobban elfárad, mint ha gyalogolt volna.</p>
<p>Egyszer aztán rettentő harczi zajra ébred fel. Lövöldöznek
mozsárból, puskából, pisztolyból rettentő módon, s a világra ébredő
ott találja magát az ütközet kellő közepén. Egy dombtetőről
mozsarak durrognak, a szekeret tomboló lovasok veszik körül, a kik
veszedelmesen pisztolyoznak fel a levegőbe, keresztülkasul a
hintóban ülők feje fölött, le a lovaik hasa alá, a garád mögül
korpával csőszájig töltött puskák sortüzelése ropog; dob pörög,
trombitahang rivall, s ezernyi száj kiált torkaszakadtából valami
harczi jelszót.</p>
<p>– No Alienor, itt vannak a mi bátoki híveink!</p>
<p>Nem ütközet az, csak egy kis üdvözlő felköszöntés a lelkesült
párthívek táborából.</p>
<p>Az álmából felriadó jelölt maga előtt látja a tiszteletére emelt
diadalkaput, a mi díszesen ki van világítva sárgatök héjából
készült lampionokkal. (A mi geniális ötlet, akárki fejében
termett!) Este lévén t. i. mintha emberkoponyák lógnának ott,
fogaik közül mécsvilágot derengetve.</p>
<p>Az «éljen» harsogtató sokaság közül kiválik az üdvözlő szónok
alakja, kinek a lovak lábai közt valahogy helyet csinálnak, hogy a
hintóhoz furakodhassék, mivelhogy a jelölt rá nem bírható, hogy a
kocsiról leszálljon.</p>
<p>Hanem az nem akadályozza a buzgó párthíveket, hogy a
megállapodott hintóra minden oldalról fel ne kapaszkodjanak, a
bakra, a felhágóra, a kerekekre, s onnan ne harsogtassák Alienornak
a fülébe a saját nevét, hogy el ne felejtse, míg a diadalkapu
magaslatán álló szűzek georgina, kassai rózsa, pulykaorr,
kenyérbélvirág, égő szerelem, pézsma, boldogasszonytenyere
koszorúkkal, s a mi egyébbel az Isten megáldotta, igyekeznek
kocsiját telehajigálni.</p>
<p>Egy nagyszájú kortes onnan a bakról aztán csendet kiabál a
többieknek; «halljuk a szolnokot!» <span class="pagenum"><a name=
"Page_210" id="Page_210">-210-</a></span></p>
<p>A «szólnok» egy vén, fogatlan tisztelendő úr, a kit nagyon
megviseltek már az idők. Csak minden harmadik szavát lehet már
hallani, s azt is oly keservesen mondja, hogy az üdvözlő beszéd
hasonlít egy halotti bucsúztatóhoz, melyet egy reményteljes ifjú
sírja fölött elzokognak.</p>
<p>– Nagyon be van már «káfolva» az öreg ilyenkor este felé,
magyarázza a nagyszájú kortes a bakról. Kiáltsatok éljent, fiúk,
mert külömben nem lesz ám ennek vége soha! – Aztán Alienorhoz
fordult. – Nem hallja ám ezt az öreg: süket ez, mint a föld.</p>
<p>Csakugyan az is lett a vége, hogy a siralmas üdvözlet végét
agyonéljenezte a türelmetlen publikum, a szónokot pedig felkapta
két ember a vállára, úgy szabadította ki az oratiója hinárjából, s
azzal tódult a sokaság be a faluba, a jelölt hintaján elől-hátúl
annyi ember, a hány ráfér, fél lábbal kapaszkodva. Az éljenriadalt
puskalövések élénkíték, s a kísérő zenekar igyekezett bele még
nagyobb zajt keverni.</p>
<p>A hívek arczán meglátszott, hogy ez az este már egy tettdús
napnak a befejezése, s azok az üres hordók nem ok nélkül vannak a
tanya udvarára kihengerítve. A jelölt kisérői, kik mai napság már
két díszlakoma feladataival küzdöttek meg, a harmadik küszöbén épen
semmi előnyben sem látszottak lenni a rájuk vártak fölött.</p>
<p>Bátok nem olyan helység, a hol előkelő uraságok laknak; itt nagy
vendéglő, tánczterem nincsen, hanem van egy nagy hajdani urasági
dohányszárító pajta, a mi azóta, hogy a hajdani úrbéresek az úri
szolgalom alól felszabadultak s a legelőelkülönítés megesett, a
községnek jutván, üresen áll; váltig törik rajta a fejüket az
előljárók, hogy mit csináljanak egy olyan épületből, a minek
harmincz öl a hossza, s hat öl a szélessége? Dohányt meg már nem
termesztenek.</p>
<p>Hát most ezt az épületet szerelték fel a díszlakoma helyiségeűl.
Elfér benne ötszáz vendég kényelmesen, három hosszú asztal mellett.
A falak zöld galyakkal és lobogókkal, <span class=
"pagenum"><a name="Page_211" id="Page_211">-211-</a></span> a
gerendázat virágfüzérekkel van festőileg feldiszítve.</p>
<p>Az a kis baj meg van ugyan benne, hogy a száz esztendős
dohánypor úgy belevette magát a padlóba és gerendázatba, hogy azt
akárhogyan kitakarították, az ember az első belépésnél azon kezdi,
hogy nagyot tüszszent, s ha az a sok ember elkezd majd egyszer
mozogni, vagy épen tánczolni, s megrázza az épületet, nem győzik
majd egymásnak a sok «kedves egészség» kivánást megköszönni.</p>
<p>– Itt fogunk mi lakmározni? kérdé Alienor Leontól, gyanusan
szimatolva a levegőt; hisz itt megfulladunk az emberi
kigőzölgéstől.</p>
<p>Biz azok az úri vendégek nincsenek parfümeozva. Szűr, a hogy
megázott, ködmen, a hogy megkeseredett, csizma, a hogy a szántásból
hazajött, azon módon jelenik meg a tisztességadásra; az asszonynép
sem fürdött otkolonban, pedig az is szép számmal van képviselve,
nem ugyan, mint vendég, mert az úri szokás, az asszonyfélét is az
asztalhoz ültetni; de mint néző sereg; s mind ez Alienor
essbouquethoz szokott szagérzékét nem kellemesen csiklandozza. De
hát mit akarunk? «Monsieur, c’ est la guerre».</p>
<p>Itt nem sokáig czeremóniáznak: asztalhoz ülnek mindjárt. A
középső asztalnál a főhelyre ültetik a jelöltet, mellette kétfelől
a tisztelendő, a ki megérkezésekor felköszöntötte, és Leon, tovább
Dumka úr és az együtt jött honoratior kisérők; háta mögött az a
nagyszájú kortes, a ki úgy látszik, hogy itt a «rendező».</p>
<p>Mögöttük van egy padozaton felállítva a czigánybanda, derék
falusi művészek, a kik remekül tudják játszani a «Kerekes András
nótáját», hanem a primásuk ambitionatus ember, s hogy most egy
princzet kaphatott a színe elé, el nem engedi magának azt a
dicsőséget, hogy végig ne húzza a háta mögött «Ördög Róbert» opera
kivonatát, a mi Alienor zenefinynyás idegeinek ördögi élvezeteket
szerez. <span class="pagenum"><a name="Page_212" id=
"Page_212">-212-</a></span></p>
<p>No de hozzák az ételt, s ez minden más beszédtárgyat háttérbe
szorít.</p>
<p>Malomkő nagyságú cseréptálban czinóbervörös lé között tornyosuló
húsfalatok. Mi lehet ez?</p>
<p>– Pörkölt hús, kegyelmes princz! kinálkozik vele a nagyszájú
kortes. Én magam készítettem. S azzal oda tartja eléje a nagy
tálat.</p>
<p>– Ah, tehát maga a szakács; mond Alienor, mire a nagyszájú
arczáról rögtön eltűnik a mosolygás a neheztelő duzma felhői
mögé.</p>
<p>– Nem szakács; siet Leon helyrehozni a tévedést. Csajkos uram
helybeli birtokos; ő egyenesen a jelölt iránti tiszteletből
vállalkozott a nemzeti eledel elkészítésére.</p>
<p>– Ah tehát nemzeti eledel? mondá Alienor, s nagyon kiváncsi volt
megtudni, hogyan kell abból azzal a nagy fakalánnal valamit
kivenni? s mi abban a megenni való?</p>
<p>Végre Csajkos uram (kinek most már tudjuk a nevét,) megszánta a
jelölt gyámoltalanságát, fogta a nagy kanalat, s rakott neki a
tányérjára annyit a paprikásból, hogy azzal elmehetett volna
napszámba kukoriczát kapálni.</p>
<p>Egy másik polgártárs viszont egy tál eczetbe csinált zöld
paprikával kinálta meg; azt mondván, hogy ez magyar ananász. Abból
is kellett kivenni egyet a becsületért.</p>
<p>Alienornak tökéletesen elég volt abból a nemzeti eledelből egy
falat.</p>
<p>Azt mondá rá, mikor szóhoz tudott jutni (mert a lélekzete két
perczig elmaradt utána) Leonnak:</p>
<p>– Te! Én azt hiszem, hogy én most vitriolban főtt
csörgőkigyóhúst ettem meg. Ez valahol kirágja magát az
oldalamon.</p>
<p>– Harapj hozzá egyet abból a magyar ananászból.</p>
<p>Alienor gyanakodva nézett rá, de miután azt látta, hogy Leon
maga egész gyönyörűséggel harapja ketté azt <span class=
"pagenum"><a name="Page_213" id="Page_213">-213-</a></span> a zöld
gyümölcsöt, s csak úgy harsog a foga alatt; ő is neki bátorodott s
bele ízlelt: akkor vette aztán észre, mikor már rágni kezdte, hogy
hisz az égőparázs zöld burokban, a mi az embernek a száját
agyonégeti. De kiköpni nem merte, mert nagyon nézték; most rá
kellett tenni az életét, hogy bátorságát kimutassa: hát csak
lenyelte valahogy. De sietett hirtelen egyet inni utána, hogy
eloltsa, mielőtt a gyomrát kiégetné.</p>
<p>Az a poháremelés pedig egyenes felhívás volt a jobbján ülő
papnak, hogy felemelkedjék, s ekként kezdje a szót.</p>
<p>– Az előttem szólott kegyelmes jelölt úrnak felköszöntésére
sietek válaszolni; (Süket lévén, a jó lélek, azt hitte, hogy mikor
a jelölt iszik, akkor egyúttal toasztot is mond) s elkezdett aztán
egy bibliai felköszöntést elzokogni Józsefről, ki az ő testvéreinek
az inség idején enni és inni ád. Csakhogy a toasztot senki sem
hallgatta, mert nagyon hosszú volt, és igen jámbor volt:
beleéljeneztek neki; ő azért csak mondta tovább. Már egy másik
toasztot is elmondtak közbe, a czigányok is rákezdték a
Luiza-csárdást, a szónok azért csak tátogott folyvást, s a vele
szembenülő Leon hallgatta nagy áhítatosan és szemöldökével
igyekezett kifejezni a mondatokkal tökéletesen találkozó
véleményét, a miknek soha se lesz vala vége, ha Csajkos uram
oldalba nem üti az elpusztíthatlan toasztmondót egy tótkalap
nagyságú tállal; melyre odatekintve, a szónok e nem várt rhetoricai
fordulattal végezé toasztját: «túrós csusza! De már abból eszünk!»
– Aztán leült.</p>
<p>– Ezt meg a feleségem készítette! dicsekedék ragyogó orczával
Csajkos uram, a tálat Alienor elé tartva, s a közben odasugott
gordonka hangon Leon felé. (Ilyet tudom a hetvenhetedik öreg apád
sem evett fejedelem korában, ott Nornensteinban!)</p>
<p>Már az igaz, hogy pompás eledel volt: apró csipedett,
fehérsárga, mint a kisasszony böre, úszott a zsíros tejfelben, s
elkevert morzsált kapros túróban, a mi sűrűn volt fedezve apró
vágott tepertyűvel. <span class="pagenum"><a name="Page_214" id=
"Page_214">-214-</a></span></p>
<p>– Hát ez micsoda? rebegé Alienor Leonhoz fordulva; tűzkő, friss
oltott mészszel, légylábakkal keverve, és csizmatalp darabokkal
felczifrázva, s dehogy mert volna belőle enni: attól félt, ez is
megharapja, kivált mikor egy galuska, a mit fel akart szúrni,
kiugrott a villája alól, olyan kemény volt. Leonnak az sem ártott
meg. Úgy evett, mintha egész nap kaszált volna, s most látna
először főttet. Meg is nyerte a hívek tetszését. Az az igazi ember,
a ki jóízűen tud enni. Mit ér az olyan vendég, a ki csak
turkapiszkál a jó ételben.</p>
<p>Közben harsogtak a lelkes áldomások. Biz azokat nem gyorsirta le
senki, mert nem is lehetett az asztal egyik végétől a másikig
hallani, csak látni, hogy ki mit beszél. Bizonyosan mind jót
kivántak Alienornak, s ilyenkor a felköszöntő szónokkal nemcsak
összeinni, de összecsókolózni is napirenden levő kérdés volt.</p>
<p>Alienor alattomban az asztal alatt felnyitotta mindig zsebében
hordott otkolonos üvegét, a markába töltött belőle, s azt olyan
mozdulatokkal simította végig a homlokán, mintha valami
gondolatokat terelne össze benne.</p>
<p>Lassankint kezdett rossz kedve lenni a sok megivott vizes veres
bortól, a mivel a világot bolondította. Leon vette azt észre s
odasugott valamit Csajkos uramnak, mire az tenyerébe csapott, s azt
mondá: igaz a! s azzal ugrott a menyecskék közé.</p>
<p>Épen akkor hozták fel a káposztás rétest, azon módon tepsiben
összegöngyölítve tekercsben, mint az alvó kígyót.</p>
<p>– Ahol jön még a boa constrictor! Ijeszgetőzött Leon. De már
abból nem eszünk. Asszonyoknak való az a csemege. Hagyjuk azt a
tánczos menyecskéknek.</p>
<p>Erre a szóra odapenderült a néző tömeg közül a czigányok elé
nyolcz darab idei menyecske, a kik most farsangon mentek férjhez,
szép, eleven, ruganyos alakok, piros arczokkal, tüzes szemekkel, a
népdivat örökszép viseletében: fekete mellénykék, széles piros
vállcsíkokkal, átkötve <span class="pagenum"><a name="Page_215" id=
"Page_215">-215-</a></span> fehér csipkekendővel, a fejükön
aranycsipkés, lobogó pántlikás főkötők; a százránczú tarka szoknya
fölött színes selyemkötények, s azok ott elkezdtek egymással
tánczolni: nő nővel, egyik kezét csipejére téve, másikat vállára
nyugtatva. Azon vidék sajátszerü táncza volt ez: a nők toborzója.
Valóban eszményi szép táncz; szelíd, ábrándteljes: a zenéjét sem
tudja más, csak az ottani czigány húzni.</p>
<p>Alienornak rendkívül megtetszett az.</p>
<p>– No, ugye, hogy ezért magáért érdemes volt Budapestről Bátokig
jönni? mondá neki Leon.</p>
<p>Alienor figyelmét különösen lekötötte egy karcsú, darázsderekú,
bogárszemű menyecske, a ki tripla villámokat szórt felé a szeméből,
s a selyem szoknyájával söprötte előtte a tért. Úgy suttogott hozzá
az a selyem viganó!</p>
<p>– Az épen Csajkos uramnak a menyecske leánya: húshagyókor ment
férjhez, ott a férje, a jegyző, abban a molnárszinü dókában:
világosítá fel Leon, ki ismert a hajdani szolgabirói járásban
minden embert, s különösen menyecskét.</p>
<p>Hiszen szép az a csupa asszonyok táncza; de mégis csak többet ér
az, ha férfival van tarkítva. Csak hogy legény kell a gátra, a
kinek elég oroszlán szive legyen, odarontani a villik közé és
megbontani a tündéri phalanxot.</p>
<p>Taszigálnak is előre egy-egy legényt, hogy merjen közévágni; de
az még egyik sem ivott annyit, hogy ezt meg merje tenni.</p>
<p>Egyszer aztán kitör a zsivajból egy harsány «ujuju!» mely a
vállalkozó vakmerőt jelezi, s a bámuló társaság egy vendéget lát
felugorni az asztal mellől, a kiről senki sem tette volna ezt
fel.</p>
<p>Dumka úr ez: a jámbor, szelíd, higgadt eszű férfi. Csak
egyszerre lecsapja az asztalra az ezüstös kardot, a mitől addig meg
nem vált volna a világért, ledobja nyakábul a panyókát, kiugrik a
középre, az egyik vállát felhúzza, <span class="pagenum"><a name=
"Page_216" id="Page_216">-216-</a></span> a másikat aláereszti,
összecsapja a két tenyerét, rácsap a csizma szárára, szügyébe vágja
a fejét, belekiált a czigányba: «hogy volt hogy?» s azzal
elrikkantja a csatajelszót: «utczuczucza! szűk az utcza!» közibe
veti magát a menyecske csoportnak, egyet mindjárt nyalábra kap, s
azt úgy megpörgeti, forgatja, mártogatja, hogy senki jobban, s míg
a sarkával kirakja a taktust, addig még el is dalolja a nótáját a
kopogósnak: «száraz dió csörögdögél, – a vén asszony dörögdögél, –
hap, hap, hap, – eb lesz pap, – egyszer voltam, kicsaptak! – hogy
minden ember majd szétdül a nevetéstül. Ugyancsak tapsolnak
neki.</p>
<p>Ez tűzbe hozza Alienort. A bátorság ragályos. Soha sem hitte
volna, hogy Dumka úr valami dologban merészebb legyen, mint ő. A
versenyvágy is nagy dolgokra kényszeríti az embert. Alienor ráadta
a fejét arra a vakmerőségre, hogy a szép paraszt menyecskét, a
kinek férje ott áll vele szemközt, az apja meg a háta mögött,
kiszakítsa a falkából, átölelje, s elkezdjen vele csárdást
tánczolni.</p>
<p>Ez már férfias tett! Bizton melléje állítható Fürst Octavian
Nornenstein bajrámünnepi kegyencznő rablásának. Az bizonyosan
látatlanul történt, fekete éjszaka, alvó őrök mellett, ez pedig
ötszáz paprikaevő ember láttára.</p>
<p>S a menyecske épen nem volt vad. Inkább ő forgatta a tánczosát,
mint az őtet; oda is tapadt hozzá, ha átszorította s nem hunyta le
a szemét, ha bele akart nézni. A közönség tapsolt, éljenzett; a
zene is biztatta: «szorítsd hozzád: nem anyád!» Egyszer csak az
történt, hogy Alienor a szép farsangi menyecske rózsaarczára egy
csókot nyomott.</p>
<p>Ettől aztán maga is megijedt.</p>
<p>Emlékezett rá, hogy látott ő egyszer egy népszínművet, a hol egy
ilyen úrfiadta csókból rettentő három felvonás származik, a
csókadónak irgalmatlan agyonveretésével végződő. <span class=
"pagenum"><a name="Page_217" id="Page_217">-217-</a></span></p>
<p>De nem így van ez az életben.</p>
<p>Annak a csóknak egészen más lett a következése. Az lett belőle,
hogy a mint Alienor azt a menyecskét eleresztette, nyalábra kapta
őt magát egy másik, ez forgatta meg; attól is kapott egy csókot.
Attól megint elkapta a másik, úgy vándorolt kézről-kézre.
Megforgatták, megcsókolták. Hisz a mi képviselőjelöltünk ez. A ki a
képviselőjét megcsókolja, csak annyi, mintha saját magát csókolná
meg.</p>
<p>Aztán szép fiú is volt Alienor, megérdemlette e
tisztességet.</p>
<p>Azzal ugyan meg is lehetett elégedve.</p>
<p>Elhalmoztatott a szeretetnek legcsalhatatlanabb jeleivel.</p>
<p>Csakhogy a szeretet jeleinek van aztán örege is.</p>
<p>A mint az idei menyecskék kézről-kézre sorba adták, jött a
nagyja a mulatságnak. A derék tenyeres talpas asszonyságok magok is
kedvet kaptak a folytatáshoz: mindjárt legelől maga Csajkosné
asszonyom, a szép süldőmenyecske szülője, két karral átérhetlen
termetű hölgy, piros karokkal, mint a czékla; kerek, ragyogó
orczával: az kapta ölre a mi jelöltünket: a ki most tudta már meg,
hogy mit tesz a jelöltnek egy csókot rabolni? azt, hogy kap utána
százat ingyen. És minő csókokat? Hatalmas, őszinte, jó szívvel
odaszánt, tetézve adott csókokat, foghagymától emlékezetes
csókokat, káposztás rétestől ihletett csókokat, czuppanó csókokat,
a miktől a füle megcsendül, s az állkapcsa félrelódúl. Közel volt
hozzá, hogy Orpheus sorsára jusson; a mitől egyedül az mentette
meg, hogy egyszer csak bekiált valaki a nyitott ajtón ezzel a
rémszóval: «tűz van a faluban»!</p>
<p>S az ablakon át csakugyan látható volt a tűzfényben vereslő
ég.</p>
<p>A társaság képe rögtön megváltozott.</p>
<p>«Ezt a Karakán emberei tették»! ordíta a zsivajon keresztül
Csajkos uram, s azzal rohant minden ember, egymást taposva, az
ajtónak. <span class="pagenum"><a name="Page_218" id=
"Page_218">-218-</a></span></p>
<p>– Csak a jelöltre vigyázzatok! figyelmezteté őket Leon; az
ajtónál megszorult tömeg agyonszorítással fenyegetett minden
gyöngébb alkotású embert. Elvégre is Leon felkapta Alienort a
nyakába. «No most már hasonlítunk ahhoz a képhez, a mit a bolond
lapban adtak rólunk».</p>
<p>Igy vitte ki Alienort a zűrzavarból, mint Aeneas Anchisest Trója
romjai közül, s addig meg sem állt vele, míg szállására nem jutott,
a pap lakára, a ki maga is félstólája kárbavesztével menekült haza
a nagy veszedelemből.</p>
<p>Pedig hát semmi baj sem volt. Egy kukoriczagóré gyulladt meg a
mezőn, pásztor gyerekek vigyázatlansága miatt. Csajkos uram maga
jött a megnyugtató hirt bejelenteni.</p>
<p>Alienor félholtra volt fáradva. Ennyi szeretetet és ragaszkodást
végig élvezni, csakugyan sok egy napra: kivált neki, a ki a világ
leglustább emberének ismerte magát. Tíz mértföldet vágtatni,
feldülni, három lakomát végig enni, inni, utoljára meg tánczolni, s
fiatal és vén asszonyokkal csókolózni, más idegeknek való.</p>
<p>– Most már menjünk aludni; mondá Leonnak.</p>
<p>– Még nem lehet kedves barátom. Itt van még Csermő uram, Bátok
nagyérdemű birája, a ki megérkezésed óta itt vár reád a folyosón
ülve. A lakomára sem jött fel, csak azért, hogy józanon maradjon a
derék ember. Néhány szóval el akarja mondani Bátok helység
leglényegesebb panaszait, ezt még ki kell hallgatnod. Ez egy igen
derék, okos ember.</p>
<p>– No hát hadd jöjjön be, mondá Alienor, nagyot ásítva, s két
lábát szétvetve, végig vágta magát a pamlagon.</p>
<p>Csermő uram, az érdemes helységbiró csakugyan igen derék, okos
és tanult ember volt; de épen ez volt az ő tulajdonsága, a miért őt
Alienor fél óra mulva a bátoki legmélyebb kút fenekére kivánta.</p>
<p>Mert épen fél óráig tartott az az egy pár szó, a mivel Csermő
uram a képviselőjelölt úrnak Bátok község égető kérdését érthetővé
tenni megkisérté. <span class="pagenum"><a name="Page_219" id=
"Page_219">-219-</a></span></p>
<p>Elmondá neki Bátok község keletkezésének történetét, hogy
települtek ide le az ősök, hogy nyerték privilegiumaikat? hogy
vették el azokat tőlük, hűnek maradtaktól a protestáns erdélyi
fejedelmek, s hogy nem adták vissza a császáriak? Hogy kerültek
földes uraság alá? Hogy volt faizási joguk az erdőben, a míg erdő
volt, s hogy lettek szőlődézsmások az erdőkiirtás után? Hogy kaptak
sok vizet a Tiszaszabályozás után, a hol azelőtt legelő volt?
Milyen commassationalis pereket folytattak a földes uraság ellen?
Hogy kötöttek végre egyezséget? Hogy bánták azt meg? Hogy
semmisítették meg a szerződést? s hogy bánták meg ismét, hogy a
szerződést megsemmisítették s a törvényre apelláltak?</p>
<p>Hasztalan ásított Alienor egyiket a másik után: a derék ember
nem félt, hogy elnyeli; folyt ajkairól az előadás, mint a
csergedező patak. Úgy tudta azt a dolgot, hogy nincs az a prókátor,
a ki jobban értsen az informáláshoz.</p>
<p>S nem haszontalan mendemonda volt, a mit előadott. Idézte a
törvényeket II. Ulászlóból, Mária Theréziából, pontosan évszám és
paragraphus szerint. Hivatkozott az 1836-iki és 1842-iki
idevonatkozó törvényczikkelyekre, a miket a tisztelt jelölt úr
bizonyosan nagyon jól fog ismerni; felemlegette a curialis
decretumokat és kegyelmes királyi leiratokat, a mik e tárgyban
történtek.</p>
<p>Alienor már a mutatóujjával támogatta fel a szeme pilláit, hogy
le ne ragadjanak. A rettenetes derék ember még mindig nem érte
fenekét a tudományának.</p>
<p>Elmondta, ha micsoda kisérletek történtek ez ügyben a lefolyt
országgyűlés alatt. A volt képviselő mikor nyujtotta be a kérvényt,
hányadik szám alatt utasíttatott az a kérvényi bizottsághoz, hogyan
tette az azt át az igazságügyminiszteriumhoz, hogy indorsálta rá az
igazságügyminiszter, hogy az a belügyminiszterre tartozik, hogy
adatott be új kérvény megint? hogy utasítá ezt a kérvényi bizottság
most már a belügyminiszterhez, de időközben belügyminiszter
<span class="pagenum"><a name="Page_220" id=
"Page_220">-220-</a></span> is más lett, igazságügyminiszter is
változott, most meg a belügyminiszter indorsálta a kérvényre, hogy
ez az igazságügyminiszterre tartozik.</p>
<p>Alienor közel volt hozzá, hogy felugorjék, nyakon ragadja a
derék, becsületes, okos embert, s valamennyi miniszterével együtt
kidobja az ajtón.</p>
<p>Végre Leon megszánta, félbeszakítá az előadást.</p>
<p>– Jól van, édes biró uram. Mindezt írják le még egyszer, s
küldjék fel kérvény alakban Budapestre. Ezúttal majd olyan
képviselőjük lesz, a ki a kormányférfiakkal tud beszélni, s ha nem
hallgatnak ránk, akkor megbuktatjuk őket. Most pedig hagyja a
jelöltünket kissé magára. Tetszik tudni, hogy még ma mily fontos
nagy feladat vár reá?</p>
<p>Csermő uram okos ember volt. Engedett az indokoknak, s nagy
emberségtudással búcsút vett és eltávozott, igérve, hogy még
visszajön.</p>
<p>Alienor azonban gyanakvó aggodalommal kérdezé Leontól:</p>
<p>– Te, úgy e bár, ez csak ürügy volt tőled, hogy még ma valami
nagy feladat vár rám? Én már alszom.</p>
<p>– Ne is álmodj arról, hogy alszol. Persze, hogy fontos feladat
vár még ránk. Ez a nap koronája.</p>
<p>– De már én köszönöm, nem kivánok semmiféle koronát. A mi még
van, halaszszák holnapra, reggelre.</p>
<p>– Már ez pedig olyan dolog, a mit nem lehet reggelre halasztani;
mert ennek okvetlenül sötét éjjel kell végbemenni.</p>
<p>– Mi a csoda az?</p>
<p>– Hát mi volna más, mint fáklyászene? Hogy képzeled azt, hogy
egy ilyen nap végbemenjen fáklyászene nélkül? Hisz az annyi volna,
mint bucsú mézeskalács nélkül. Ha fáklyászenét nem kapnánk, azt
írná rólunk minden újság, hogy kivertek bennünket. Az a lyuk, a mit
a kalapunkon a szuroksziporka éget, a diadalunkat szentesítő (L.
S.) «Locus Sigilli». De azt már el kell fogyasztanod. <span class=
"pagenum"><a name="Page_221" id="Page_221">-221-</a></span></p>
<p>– S még dictiózni is fognak?</p>
<p>– De még milyen szépen. A jegyző lesz a szónok. Annak a szép
menyecskének a férje, a kit megcsókoltál. Most reszkess a
bosszujától; nem lesz az nagy, de hosszú.</p>
<p>– S ki fog neki válaszolni?</p>
<p>– Ha akarsz, te magad.</p>
<p>– Az nem jó lesz; mert én azt fogom neki mondani, hogy menjenek
már aludni!</p>
<p>– Hát akkor majd én felelek neki.</p>
<p>– De csak röviden.</p>
<p>– Lehet is azt! Mikor az érdemeidet kell elősorolnom: a mi
valóságos «embarras des richesses».</p>
<p>– Én közbe fogok kiáltani, hogy hazudsz!</p>
<p>– Hallod, már pufog is az öreg dob. Jön az elkerülhetetlen
sors!</p>
<p>A zenehanggal egyidejüleg ébred fel az utczát bevilágító
fáklyafény is. S jött a tengernyi sokaság az utczán végig imposans
látványt képezve, elől a hány kuvasz volt a faluban, egymást
keresztül-kasul ugrálva, utána az összes mozgósítható gyerekhad,
virtust csinálva belőle, hogy ki tud jobban czigánykereket hányni?
azután a zenebanda az öreg dobbal; végre nagyon sok száz
fáklyavivő, kik közt zászlókiséret mellett lépdelt a
felköszöntéssel viselős szónok; az asszonynép kétfelől a kerítés
mellett.</p>
<p>Mikor az ünnepélyes menet a paplak elé ért, hol a tisztelt
követjelölt volt szállva, százszorosan zendült fel a lelkes
éljenriadal. A házigazda miatt ugyan zendülhetett, mert az már
lefeküdt és aludt: Alienor nagy irígységére; hanem a megtisztelt
férfiak tudták már kötelességüket, hogy ilyenkor meg kell jelenni a
tisztelgők előtt, s kimentek eléjük. Az utczaajtó mellett volt egy
felfordított ladik. (A helységet sokszor járta a vizárja.) Erre a
rostrumra állította fel Leon Alienort, hogy mindenki
gyönyörködhessék benne. Mire a tisztelgők szónoka, az egyenmagasság
elérése végett, egy széket kért magának szószékül; azt hoztak is
neki, arra felállt s aztán rágyújtott a hatalmas <span class=
"pagenum"><a name="Page_222" id="Page_222">-222-</a></span>
szónoklatra, a minőhöz hasonlót nem hallott még Bátok.</p>
<p>Mintha helyre akarta volna hozni azt a hibát, a mit Csermő uram,
a helységbiró elkövetett az által, hogy szűk látköréből nem tudott
más feladatot szabni a jelölt elé, mint Bátok község agrari
panaszainak megorvoslását: addig Mujkos János jegyző európai
magaslatra emelkedett, s tartott egy hatalmas leczkét a jövendő
képviselőnek az európai bonyodalmak fontosságáról, a német
hegemoniáról s a franczia imperialismusról s azoknak
Nagy-Brittannia ellen irányzott szövetségéről, az orosz
terjeszkedésről Chinán át Afghanistán felé, Nagy Péter czár
testamentomáról s az ebből Törökországot fenyegető veszélyes
complicatiókról; az északamerikai bankkrizisről és a veszélyesen
terjedő szabadkőmívességről s annak válfajáról, a nazarénusságról:
közben megemlékezett Magyarországról is, melynek feladata lesz az
öt világrész közül legalább kettőt megmenteni örökölt bajaitól.</p>
<p>Nagyon szép beszéd volt az, csakhogy nagyon hosszú volt és semmi
kilátás, hogy a szónok berekedjen. Olyan hangja volt annak, mint a
víz-duda. A közönség sokalta is már.</p>
<p>– Végezd már Jancsi! mert a körmünkre ég a fáklya! Kiálltott
bele Csajkos uram; de a mit veje ura egészen hallatlanná tett, s
most már áttért annak az elemezésére, hogy mit vár az öt világrész
attól a férfiútól, a kit az etelvári kerület megválaszt
képviselőjének? Itt azután tetőtől talpig feldicsérte Nornensteini
Alienor herczeg úrfit, megrakva őt a bölcseség és erényesség minden
válfajaival. S ki tudja, hol végezte volna, ha az a fatális
incidens közbe nem jön, hogy egy nagy csikasz komondor a fáklyások
közé tévedvén, azok addig rugdalták innen oda, onnan ide, míg a
nyomorult pára a középre menekedett, s ott meg a zászlónyelekkel
fogadtatván barátságtalanul, utoljára a végső szűk menedékbe, a
szónok széke alá furakodott be; de ott sem pihenhetvén meg üldözői
miatt, <span class="pagenum"><a name="Page_223" id=
"Page_223">-223-</a></span> tovább rohant, s a széket is magával
vitte: a szónok épen Gibraltár magasán járt e perczben, onnan esett
le a földre; képzelhetni, hogy betörte az orrát.</p>
<p>Se baj! Katonadolog! Rögtön készen állt Leon a remek szónoklatra
egy még remekebb rögtönzéssel megfelelni.</p>
<p>Követte nyomról-nyomra a felköszöntő szónokot Nagy-Brittanniába,
Oroszországba, Törökországba, átment vele a Csendes-tengeren;
idézett angol és arabs mondatokat kitünő államférfiaktól;
világosságot derített a socialismus és saintsimonismus tanai körül,
az atheismussal sokat foglalkozott, s Anglia egyedárúskodását
megtámadta erősen; kiterjeszkedett Magyarország legégetőbb
kérdésére: a jus placetira s miként hinné azt megszüntethetőnek? S
végül miután elmondta nézeteit a proletariatus szép jövendője s az
erényegyesületek szükségessége iránt, áttért a mi tisztelt
jelöltünknek megismertetésére. Először is feldicsérte annak apját,
minden ivadékát; összeköttetésbe hozta a geneologiáját a híres
Crouy Chanell családdal, s ez által egyenesen Árpádtól származtatá
le, majd elmondta mindazt a szépet és jót, a mi magáról a jelöltről
köztudomású.</p>
<p>A fáklyák az alatt egyenkint leégtek, a közönség sötétben
maradt, a kakasok kezdtek éjfél utánra kukorítani.</p>
<p>Leon csak folytatta.</p>
<p>Elmondta Alienorról, hogy az milyen vitéz a harczmezőn, milyen
bölcs a tanácskozásben? mily híres költő és hány tudós akadémiának
a tagja? A mellett mily jótékony? Hány kisdedóvó intézetnek az
elnöke, hány bölcsődének a megalapítója? a ki minden jövedelmét a
mezítelenek felruházására fordítja az ó- és az új-világban.</p>
<p>(– Soká fogsz még itten szemtelenkedni? dörmögé a fülébe
Alienor.)</p>
<p>(– Csak a míg az utolsó fáklya is kialszik.)</p>
<p>S csakugyan szavának állt; kihúzta addig a speechet, a míg az
utolsó legény is eldobta a körmére égett szurokcsutakot, s sötétben
maradt a tisztelgő sereg. <span class="pagenum"><a name="Page_224"
id="Page_224">-224-</a></span></p>
<p>Akkor aztán végzé e szavakkal:</p>
<p>– No már most jojczakát kivánok mindnyájunknak; különösen a mi
szeretett hazánknak! «Éljen»!</p>
<p>Alienornak az a véleménye volt, hogy az embernek egy ilyen
választási körút végeztével lehetetlen, hogy olyanná ne legyen a
bőre, mint a bagaria: először a portól és napégetéstől, másodszor
attól a sok érdemetlen magasztalástól, a mit nyilvánosan szemébe
mondanak.</p>
<p>– Majd lesz annak bőjtje is, csak várj; vigasztalá őt
Alienor.</p>
<p>De már most csakugyan ideje volt lefeküdni, a nap fáradalmai
után.</p>
<p>Alienor előbb kénytelen volt egy olyan lefekvés előtti
foglalkozást elvégezni, a mi csak a töröknél szokásos: a
«thüharet»-ot, az éjszakai mosakodást (vagy az «abdestán»? nem
merünk rá megesküdni.)</p>
<p>– Kétezer polgártársnak a tenyere… dörmögé felhangon… Kétszáz
vaskos delnőnek a csókja… Minő tenyerek! Minő csókok!</p>
<p>Csak azután tudott lefeküdni, hogy azoknak az emlékeit
selyembőréről lemosogatta.</p>
<p>Azután levetette magát az ágyba. Azt hitte, rögtön el fog
aludni.</p>
<p>Az pedig olyankor megy legnehezebben, mikor az ember nagyon ki
van fáradva. Zúgott, forrott a fejében a mai nap zűrzavaros képe:
zeneszó, űdvkiáltás, lövöldözés most engedett mind ki a füléből,
mint báró Demanx vadászkürtjéből a belefagyott hang; Leon már rég
horkolt a másik szobában, ő még egyre forgott az izzó kínveremben,
a minek pelyhes ágy a neve, s mikor már azt hitte, hogy végre mégis
kibékülnek az agyában összeveszett tömeges rémalakok egymással s a
bódulás álomba megy át, akkor egyszerre megharsan az ablaka alatt
valami rémületes hang, hasonlatos ahhoz, a mit Cooper Fennimor
világhirű amerikai regényeiben leír: mikor a rettentő oneida
indiánok éjjeli orvtámadással megrohanják az álomtól elnyomott
<span class="pagenum"><a name="Page_225" id=
"Page_225">-225-</a></span> utasok tanyáját, s egyszerre rázendítik
ötven torokból vérszomjas riadójukat.</p>
<p>Alienor rémülten ugrott ki az ágyából… Első dolga volt a
gyertyát elfujni. (Asszonymódra mindig gyertyát égetett, mikor
aludt.) Azután a sötétben átrohant Leo szobájába, ott feldöntötte
az éji szekrényt gyertyatartóstul, órástúl, poharastúl.</p>
<p>– Mit keressz itt? rivalt rá Leon.</p>
<p>– A revolveremet! Nem hallod? Az ellenség megrohanta a
házat.</p>
<p>– Eredj aludni szépen. Mi jut eszedbe? Hisz ez a helybeli
dalárda. Neked énekelnek most itten notturnót. Nem hallod?</p>
<p>Csakugyan «notturno» volt. Valami szárazföldi barcarole.</p>
<p>«Szunnyadjál csendesen… Csak csendesen… Csak csendesen…</p>
<p>Pianissimo… csend… des… sen…</p>
<p>S azután fortissimo fel a hetedik égig:… aludjál csendesen!!!
hogy attól még a mákonyrészegnek is fel kellett volna ébredni.</p>
<p>– Mégis jó volna a revolverrel egy párszor kilőni az ablakon,
attól talán elszaladnának ezek a mi tisztelőink, mondá Alienor.</p>
<p>Leon megszánta, kiszólt az ablakon a tisztelt dalárdának.</p>
<p>– Nemes barátim. Nem ebben a szobában alszik a képviselőjelölt,
hanem a kertre nyilóban, oda lebegjenek el zengedezni.</p>
<p>De a dalárdának is van ám esze. Nevetnek ők ezen az állításon.
Tudják jól, hogy a kerti szobában Rebék asszony alszik, a
gazdasszony, az pedig minden gyanun felül áll. Van hatvan
esztendős. Azért csak ott maradnak s az első dal végeztével újra
összhangolni kezdenek: «cis, e, d, gis»!</p>
<p>– Hallod-e Alienor! ezek nem egyhamar hagyják abba. Ismerem a
repertoirjukat. Egyszer már nekem is végigénekelték szolgabiró
koromban. Most következik a «Jer <span class="pagenum"><a name=
"Page_226" id="Page_226">-226-</a></span> vidám csónakos, jer
Fidelim»! Azután a «Múlik, mint az árnyék, ez az élet» s ha még el
nem felejtették, a «Mars műhelyén, vér mezején»! szép dalt. Hanem
annyit bizonyosan mondhatok, hogy legutolsó az a gyönyörű «éji őr
dal» lesz: «Midőn minden állatsereg. S az emberek nyugosznak: Csak
a kisértet ténfereg. Csak a rossz lelkek kullognak: Én lándzsám
kezembe ragadom. A várost bebarangolom. Hu – hu – hu – hu! – Huhuhu
– hu! Kiáltom! Huhuhu!»</p>
<p>Alienor megsemmisülve rogyott Leon ágyára, mint egy agyonvert
ember. Ott még sem kapta olyan közvetlen első kézből a
megtiszteltetést, mint a saját ágyában.</p>
<p>– Mondok neked valamit, szólt Leon: gyújtsunk gyertyát. Ennek az
éji szekrénynek a fiókjában bizonyosan lesz kártya; (hiszen papnál
vagyunk) pikétezzünk addig, a míg ebben tart.</p>
<p>Alienor azt mondta, nem bánja. Gyertyát gyujtottak; csakugyan
megtalálták a kártyát, s aztán egy ágyban fekve, egyik innen, másik
onnan elkezdtek a paplan fölött kártyázni. Csakugyan kijátszottak
hat játszmát, mire az utolsó dalra került a sor.</p>
<p>De már a végső «huhuhu» biztató cadentiájánál csakugyan elnyomta
az álom Alienort s ott, Leonnak lábtól fekve, elaludt; a másik
perczben elaludt Leon, a harmadikban a gyertya, s ott aludtak egy
Munkácsy ecsetére méltó genrekép: két korhely, egymáson keresztül
hajigált lábakkal, betakarva elszórt kártyákkal, s megvilágítva a
tartójába beégett, fel-fellobbanó, füstölgő gyertya kanócza
által.</p>
<p>Ha ezt Octavián fejedelem láthatná!</p>
<p>Princz Alienor aztán aludt édesdeden (pedig vánkos sem volt a
feje alatt; ez mind Leonnak maradt) és álmodott csodadolgokat,
összeállítva bőszült fantázia által a lefolyt nap tarka
eseményeiből. Vágtatott megszilajult gőzkocsikkal, s beleesett egy
bortengerbe: segítség kiáltásaira népsereg jelent meg, mely leitta
róla a bortócsát, <span class="pagenum"><a name="Page_227" id=
"Page_227">-227-</a></span> úgy szabadult meg. Megmentőinek a
neveit mind meg kellett tanulnia, s azokkal mind kezet szorítani és
a sornak nem akart vége szakadni. Dumka úr tánczolt előtte és
szónokolt egyszerre, s arra ő neki kézen fogva, mint a menuetteben
vissza kellett tánczolni és szónokolni. Aztán minden ember
tánczolt, ott volt a herczegnő is, az öreg; mintha az akart volna
vele minden áron tánczolni. Félt tőle. Felmenekült Leon nyakába,
akkor Leon tánczolt vele, mint a medve. Akkor Leonnak vis-a-vis-je
támadt Csajkos uramban. Az meg a feleségét vette fel a nyakába, úgy
tánczolt. Neki egy vakmerő gondolata támadt. Hirtelen megragadta a
deli amazont, lekapta férje nyakából, saját vállaira emelte, s
azzal kétezer fáklyás ember sorfala között veszszőt futva, a kik
mind azt énekelték neki, «aludj csendesen»! elrohant a két mázsás
eszményképpel a vállain, haza rohant Octavian fejedelemhez, betört
az ajtaján: «itt van! méltó pendantja a bajrámünnepi kegyencznőnek:
ez az én menyasszonyom: áldj meg bennünket». A fejedelem erre dühbe
jön, puskát ragad; ő elől, a megrabolt férj hátul keresztül lövik
őt; de nem érnek vele semmit: a bőre olyan vastag már, mint a
krokodilusé. Most az üldöző férj egy fakanál paprikás pörköltet
tart feléje, azzal akarja megmérgezni, míg az a rettenetes
káposztás rétes, mint eleven anakonda fonódik lábszárai és dereka
körül, s megfojtással fenyegeti.</p>
<p>Valódi jótétemény volt ránézve az a duplapuskaropogás, a mivel
az álmát elriaszták összeszorult kebléről.</p>
<p>Ez volt ugyanis a kissé drasticus jeladás a rendezőség részéről
a fölébredésre. <span class="pagenum"><a name="Page_228" id=
"Page_228">-228-</a></span></p>
<h3>AZ ELLENFÉL TÁBORÁBAN.</h3>
<p>Alienor úgy érezte magát, mint a kit gyöngén kerékbe törtek.</p>
<p>– Te Leon, panaszkodék egyik tagját a másik után próbálgatva,
hogy az övé-e még, bajtársának, ki a mint ébredt, egyszerre ugrott
is ki az ágyból, s első dolga volt a hidegvíznek menni és
kegyetlenül megmosakodni. Te Leon! Mindennap így fog ez menni?</p>
<p>– Óh nem. Most egy kis változatosság áll be a dologba. Ma az
ellenpárt vidékét fogjuk meglátogatni. Ott minden egyéb lesz, csak
fáklyászene nem.</p>
<p>– No hála a magas égnek! Csakhogy már a jó barátok közül
kiszabadulunk. Vágyom már az ellenségek után.</p>
<p>Alienor azt hitte, hogy a tegnapi nagy dáridó után a csatatért
rakva találja csatában elesettekkel; hogy úton útfélen fognak
heverni, a kiket a bor lábaikról levert. Nem ismerte a kortes
természetét. «A gárda iszik, de meg nem adja magát»! Évkönyveinkben
nincs följegyezve olyan eset, hogy egy kortes egy nap annyit ivott
volna, hogy másnap újra ne tudta volna kezdeni.</p>
<p>Mire a két hős kilépett a paplakból, már szekéren, lovon találta
tegnapi kisérő seregét, mely harsány üdvriadallal fogadta
ünnepeltjeit.</p>
<p>A tisztelendő úr még egy bucsuztatót zokogott az eltávozók
fejére, azzal hintóikba ültek s vágtattak seregestül, és énekelték
Alion úr nótáját és közben lövöldöztek, a mint illett. Nehány ember
ingadozott; de a lováról le nem esett senki.</p>
<p>– Szeretném én ezt a tábort valahogy elveszteni magamtól, mondá
Alienor nyilt bizalmassággal Leonnak.</p>
<p>– Ne busulj, mindjárt elmaradnak.</p>
<p>A mint kikaptak a gyepre s elértek a hármas halomhoz, a honnan
meglátszott a legközelebbi falu tornya, ott egyszerre, <span class=
"pagenum"><a name="Page_229" id="Page_229">-229-</a></span> a mint
kétfelé válik az út, a domb előtt felállt a lovas bandérium szép
katonás rendben. Itt aztán a szekerek is megállapodtak, s kiki
leszállt a kocsijáról.</p>
<p>– Itt bucsut veszünk a hiveinktől; mondá Leon Alienornak, a ki
aztán odament a lovasokhoz, megdicsérte lovaikat; megkérdezte
tőlük, hogy nem fáj-e valamijök így szőrin ülni a lovat? S még
egyszer kezet szorított a notabilitásokkal. A kisérettel asszonyok
is jöttek: azok fenmaradtak a szekéren; ott volt a darázsdereku
menyecske is.</p>
<p>– No Alienor, biztatá Leon védenczét, nem adsz egy bucsúcsókot a
szép tánczosnénak?</p>
<p>De köszönte az szépen a ráadást, s örült nagyon, mikor már
fennülhetett a hintóban, s egészen megkönnyebbült a lelke, mikor
azt látta, hogy elmarad és visszafordul az egész szekérvár. S nem
verik már a port a szemébe, s nem kiáltják a fülébe a
keresztnevét.</p>
<p>Egy kocsi sem kisérte már. Még Dumka úr is hazaküldte a magáét a
díszköntössel és az ezüstös karddal együtt, egészen czivilbe
öltözött, s átült a jelölt úr hintójába a szemközti ülésre. Még
aztán Csajkos uram csatlakozott hozzájuk a nagy nemzetiszin
szegélyű fehér zászlóval: a kocsis mellé ült fel. Többen nem
voltak.</p>
<p>Mikor mind fennültek, akkor azt a kérdést intézé a kocsis
Leonhoz, hogy melyik úton induljanak el?</p>
<p>– Hát csak arra, a hol az a falu tornya ragyog.</p>
<p>– Az ott «Gezetlen!» mondá a kocsis, aggodalomteljesen mutatva
ostorával arra felé.</p>
<p>– Az ott Gezetlen! ismétlé Csajkos uram a bakról és Dumka úr a
szemközti ülésből duettben.</p>
<p>– Hát hiszen tudom, hogy Gezetlen, elégszer voltam benne adót
exequálni. Szeretnek ott engem nagyon. Épen azért megyünk belé,
mert ő Gezetlen.</p>
<p>A három polgártárs nagyon csóválta a fejét, még a lovak is
csóválták a fejüket, azonban csak neki indultak Gezetlennek.</p>
<p>Nagyon csendesek lettek azonban valamennyien. <span class=
"pagenum"><a name="Page_230" id="Page_230">-230-</a></span></p>
<p>Leon biztatni kezdte őket:</p>
<p>– No Csajkos uram; most danoljuk már a nótánkat: magunk vagyunk
hozzá; – s ő maga kezdte rá: «Fürge legény a Karakán! Kendermadzag
van a nyakán!» – De csak nem akart neki senki kontrázni. – Nagyon
szolid életet kezdtek el folytatni. – Aztán meg Dumka úrba kötött
bele: «No kedves urambátyám, Gezetlenben vannak ám még szép
menyecskék, azokkal tánczolunk ám még nagyot;» a mire Dumka úr nagy
mogorván azt felelte, hogy a Luczifer tánczoljon az egész
Gezetlennel!</p>
<p>Fele útján Gezetlennek, mikor a nagy tábla kukoriczaföldek közé
jutottak, jött rájuk szemközt valami egylovas szekér, az az egy ló
az első lábára sántított, s a hátulsóra meg volt merevedve; egy
ökölnyi kis gyerek hajtotta, a hányat ütött rá az ostorral, annyit
rántott a száján a gyeplővel, s így igen jó taktusban tartotta. A
hátulsó ülésben pedig egy növendék leány ült bekötött fejjel.</p>
<p>A mint az uraságokat megpillantá a szekéren ülő leány,
megállíttatá a lovat, mely kivánatnak az sokkal könnyebben tett
eleget, mint a szekér, mely szeretett volna még a lejtőn egy kicsit
odábbmenni.</p>
<p>– Álljanak meg! Álljanak meg!</p>
<p>Az urak is megálltak aztán.</p>
<p>– Ez a Jakab korcsmáros leánya, mondá Csajkos uram. A Száli.</p>
<p>– A biz a Száli! bizonyítá Dumka ur.</p>
<p>– Csakugyan a Száli! erősíté a kocsis.</p>
<p>– No mi baj Száli? kiálta rá Leon.</p>
<p>– Jaj, rettenetes nagy baj van, tekintetes, nagyságos uraim;
jajveszékelt a Száli, mindjárt a siráson kezdve. Bele ne menjenek
ma Gezetlenbe az Isten szent szerelmiért; tele van a falu
gyilkosokkal, haramiákkal. A mint tegnap este a tátele kitüzte az
odaküldött fehér zászlót a ház-hiuba, egyszerre odarohantak, voltak
legalább ezeren, késsel, baltával, fokossal; csunyául káromkodtak,
az Istent szidták; minden ablakot bevertek; az ajtót bedöntötték,
<span class="pagenum"><a name="Page_231" id=
"Page_231">-231-</a></span> minden itczés poharat összetörtek,
rontottak; a tátelének a fejét három helyen beszakították; most
megyek be a tilógusért Sipotára, hogy jöjjön ki visum repertumot,
meg flastrumot adni a szegény tátelének. Van legalább ötszáz forint
ára kárunk. Ki tudja, ki fizeti meg? Ha ma éjjel mind meg nem ölnek
bennünket, hát soha se érjem a holnapi napot. Be ne menjenek ma
Gezetlenbe tekintetes, nagyságos uraim; a gyilkosok ott állnak a
falu végén, s mind valamennyit gulyáshúsnak felaprítják!</p>
<p>A megszeppenés nagy volt. Csak Leont nem hagyta el a jó
kedve.</p>
<p>– Hahhó hugám! Korábban kelj fel, ha engem bolonddá akarsz
tenni. Rá se hallgassunk uraim. Ismerem már ezt a fogást. Régi
kortestempó: eleibe küldenek a közeledő jelöltnek egy ijesztő
postát vérengző rémhirekkel, s ha aztán a gyönge szivű
visszafordul, megszalad: nagyot nevetnek rajta. Mondd meg nekik
hugám, a kik elejbénk küldtek ezzel a hirrel, hogy nem veszek
belőle: magam is azzal kereskedem. Hajtson kocsis!</p>
<p>A Száli még ezután is esküdött mennyre, földre, hogy de biz a
tátele fejét nem proforma szakasztották be három helyen; de már
arra nem hallgatott senki; az urak a jelölttel robogtak tovább
Gezetlen felé.</p>
<p>Az a biztos derült kedv, a mivel Leon ezt a hírt fogadta,
egészen megnyugtatá Alienort, kinek számtalan hasonló fogást mesélt
el a a kortesvilágból, a mikor a küzdő ellenfelek egymást rászedni
törekesznek.</p>
<p>Ő maga ugyan meg volt győződve róla, hogy a mit Száli elbeszélt,
az mind egy szálig igaz; de nem akarta elrémíteni embereit; attól
tartott, fele úton visszafordulnak. Igy pedig még ők nevettek
nagyobbat.</p>
<p>Csak akkor győződtek aztán meg a valóságról, mikor egy
nyárfaerdőből kibukkanva, maguk előtt látták Gezetlent.</p>
<p>Gezetlen «kulcsos» város volt: a mennyiben köröskörül levén
szőlőskertekkel befoglalva, abba akárhol csak az <span class=
"pagenum"><a name="Page_232" id="Page_232">-232-</a></span> egyenes
úton lehetett bejutni, mint egy avar körsánczba. Dülő úton, «kertek
alól» megkerülni sehol nem volt rá mód.</p>
<p>Az az egyenes bejárás ugyancsak meg volt szállva az
ellenségtől.</p>
<p>Roppant népcsoport, asszony, férfi, gyerek hemzsegett a két
szőlő-garád között, s hogy minő szándékkal? ezt tanusíták a botok,
csákányok, miket a levegőbe emeltek, midőn a kibukkanó hintót a
fehér zászlóval a bakon megpillanták, valamint az üvöltő riadal
felzendülése, a minek magja is volt egy hatalmas kőzáporban, mely
nem érte ugyan el a hintót, de a jó szándékot legalább
kimutatta.</p>
<p>– Jó lesz visszafordulni, véleményezé a kocsis.</p>
<p>– Jó lett volna becsavarni a zászlót, s nem mutogatni
messziről.</p>
<p>– Csendes vér, urak; mondá Leon, széttekintve a csatamező
területén. Nem eszik a levest olyan forrón, a hogy főzik.</p>
<p>– De én nem akarom magamat a magyar alkotmányért skalpoztatni,
tiltakozék Alienor.</p>
<p>– Ne félj semmit, míg engem látsz.</p>
<p>– Én visszafordulok.</p>
<p>– Nem fordulsz vissza. Én vagyok a kortesvezéred. A vezérnek
engedelmeskedik minden ember. Most én kommandirozok. Nem vagyok én
vándorsáska, hogy engem nagy lármával el lehessen kergetni.
Másforma peteket is láttam én már! Mi az egy határigazítási per
itéletének végrehajtásához képest? ott igazán csatát kell vívni.
Ezek mostan jó emberek, jó kedvük van. Odamegyek, s ha beszélek
velük, lebeszélem a szűrt a nyakukból.</p>
<p>– Az Isten szerelméért, oda ne menjen ön, kiáltá Dumka úr.</p>
<p>– Leon, én nem bocsátlak; heveskedék Alienor.</p>
<p>De már akkor ő le is ugrott a kocsiról, s a kocsisnak azt
parancsolta, hogy álljon félre addig a lovakkal a nyárfa árnyékába,
míg ő visszakerül. <span class="pagenum"><a name="Page_233" id=
"Page_233">-233-</a></span></p>
<p>Hogy pedig semmi kétség ne legyen az útat elálló népcsoport
szándéka iránt, az úton fölfelé egy lovas legény jött száguldva, a
ki a mint hangtávolba jutott, fokosát megrázva a levegőben, ezt az
izenetet adá tudtul:</p>
<p>«Be ne próbáljatok jönni, a ki rézangyalatok van! mert a kutyák
iszszák meg a véreteket!</p>
<p>– Ejnye de szép kanczád van Bandi; szólt Leon, odalépve a
legényhez; meg sem ismernéd a lóhátról a szegény embert.</p>
<p>A lovas herold abbahagyta addig egy kicsit a káromkodást.</p>
<p>– Hát addig, a míg a kutyák meginnák a vérünket, nem adnál egy
kortyot abból a kulacsból? szörnyű meleg van ám ma.</p>
<p>A szilaj legény csak leakasztotta a kulacsot a nyakából s
odanyujtotta Leonnak. Az jót huzott belőle.</p>
<p>– Magad bora van ebben úgy-e Bandi? Érzik rajta, hogy nem a
Jakab mérte. Hát termett-e sok?</p>
<p>Ezzel aztán belekeveredtek a discursusba. A lovas legény szép
csendesen léptetett Leon mellett; az kikérdezte minden otthon levő
pereputyjának állapotát, katonaviseltségét, vőlegénységét, azt a
szép bokrétát kitől kapta a süvege mellé? s az a nyeresége volt
belőle, hogy a kölykek nem hajigálhatták meg a szőlőgarád melől, a
kisérő lovas legény miatt.</p>
<p>– Hát ki a pártvezér? Kérdé végre Leon. Ugy-e bár Tukmányi
úr?</p>
<p>– Az: a vad palatinus! Disznó turja ki a töviből!</p>
<p>– Szeretitek úgy-e?</p>
<p>– Mint az ördög a malaczot.</p>
<p>Leonnak nem nagyon kellett tudakozódni a pártvezér holléte
iránt; mert a mint odaért a népcsoport zöméhez, hol egy pár
trikolor zászló is diszelgett, ő maga jött eléje.</p>
<p>Azaz, hogy nem egyedül maga, hanem feleségestől együtt.</p>
<p>Igenis; az alkotmányos izgalom csodákat képes előidézni.
<span class="pagenum"><a name="Page_234" id=
"Page_234">-234-</a></span> Etelvárott kényszeríté az éjjel élő
herczegnőt a fényes nappal előtt is kinyitni ablaktábláit s a
parlagi házban kibékíté a férjet és feleséget: most együtt járnak
korteskedni, s ha a férj kifogy a szónoklatból, az asszony
soha.</p>
<p>Most is karöltve jönnek Leon elé. A barlanglakón csak az a
különbség van azóta, a mikor legutoljára láttuk, hogy jól kiette,
itta magát a faluzásban, s tökéletes kiegészítő részére talált
visszakerült élete párjában. Még a vonásaik is hasonlítanak
egymáshoz; két veszekedő élettárs arczkifejezése rendesen egymáshoz
idomul. A delnő öltözete ép oly piszkos volt és sasoktól tépett,
mint a férjeé, lábain két felemás czipő, fején horgacsolt főkötő
volt, de abból mint szeg a zsákból, törtek elő minden lyukon a
fésületlen fakó hajpamatok; hanem aztán mindent jóvá tett egy
irgalmatlan nagy veres haraszból készített rózsa, a mi a feje
búbjára volt feltűzve. A karján hosszú szalaghurokra akasztott
ridikült hordozott, mely gyöngy helyett tökmagokból volt hímezve, s
tartalma súlyos lehetett.</p>
<p>– Szervus, kedves czimborám, Palkó! üdvözlé a nagy férfiut Leon,
tenyerébe csapva kordiálisan. De megnőttél, a mióta nem láttalak.
Üdvözlöm szép nagysádat, tekintetes asszony. Ejnye, de jól néz ki!
Csókolom a kezét.</p>
<p>S meg is tette, a mit mondott. Kezet csókolt a vad
palatinusnénak. A mivel azt rögtön annyira lefőzte, hogy a mint egy
pákosz kölyök Leonra a nyelvét öltögette, azt a derék amazon úgy
becsületre tanította, hogy rögtön eleredt az orra vére.</p>
<p>– Hát miért nem akartok minket beereszteni, kedves czimborám?
enyelgett Leon a félelmes ellenségi főnökkel. Ugy megijesztitek az
embert, még a vére is meghül.</p>
<p>– Hát mit kerestek itten! förmedt rá Leonra a vezér, kirángatva
a kezét annak a markából.</p>
<p>Erre aztán Leon a karja alá ölté a kezét, s hamiskodó
arczkifejezéssel sugott oda neki. <span class="pagenum"><a name=
"Page_235" id="Page_235">-235-</a></span></p>
<p>– Te, pajtás, hát olyan sok pénzetek van, hogy magatok
kibirjátok a választást? nem kell ellenjelölt?</p>
<p>– Van az ördögnek! a zászlókat is úgy kértük össze az
asszonyoktól; egyik a fehér szoknyáját adta ide, másik a vöröset, a
harmadik a zöldet: abból csináltunk trikolort.</p>
<p>– Hát akkor mi a patvarnak akadályozzátok meg, hogy az
ellenjelölt bejöjjön a faluba, a ki pénzt hoz, meg enni, inni
valót? Hát szárazon akarjátok dicsérni az urat? Azt gondolod, hogy
én ezt a majmot azért hordom a hátamon, hogy megválasztassam
képviselőnek? Van eszemben! de hát hadd költse a pénzét a bolond:
úgyis annyi van az apjának, hogy felveti, mint nagypéntek estén az
elásott pénzt. Aztán tudod, nekem is csak marad belőle egy kis
«psóres». Az ilyen szegény legénynek, mint magam, tíz-húsz ezer
forint is jól esik. De bolond volnék, ha el nem venném. Hahaha.</p>
<p>– Hehehe! már ennek a troglodyth is nevetett.</p>
<p>– Ugy-e Palkó, hiszen emlékezel rá, hogy még eddigelé minden
választásnál megtette Gezetlen azt a tréfát, hogy engedte az
ellenjelöltnek megnyittatni a tanyáját, kitüzetni a zászlóját,
eljárt oda meginni a borát, hazahozta a mészárszékből az ingyen
vágott húst, tánczolt neki, ivott neki a választás napjáig; akkor
meg aztán ellene szavazott mind egy lábig; de csak irmagnak se
kapott az egy votumot soha. No, nem úgy volt?</p>
<p>– A biz úgy volt.</p>
<p>– Hát mit akarsz mostan, új rendet csinálni? mit állod el a
bornak az útját, a mi a szomjasokat enyhíteni jön? Csak nem hiszed
tán, hogy ha behozom hozzátok azt a fancsali feszületet, az egész
táborod mind hozzá áll, s pápistává lesz a kedveért?</p>
<p>– No már attól nem félek; hehehe! A viaszbábtól nem szoktam
félni. Olyan mézeskalácshuszártól nem ijedek meg.</p>
<p>– Hát akkor szépen beeresztesz benünket a faluba.</p>
<p>– Tudod, nem félek, az ördögtől sem félek. A pénzetektől
<span class="pagenum"><a name="Page_236" id=
"Page_236">-236-</a></span> sem félek. Hozzátok ide, nem vesztek
meg rajta senkit. Hanem te tőled magadtól még is félek. Te átkozott
calefactor vagy! Ha téged beszélni hagyunk, befűtesz nekünk, attól
félek.</p>
<p>– Palkó! ugyan legyen eszed! Hisz ismered a programmunkat. Lehet
azzel valakit Gezetlenben eltántorítani? A «Jerichoi Kürt» elveivel
meglehet ingatni valakit Gezetlenben? Meg biz a botot! De olyan
bolond sem leszek ám, hogy azt én itt elprédikáljam a piaczon, s
beveressem a fejemet. Hanem mindössze is annyit fogok mondani, hogy
édes atyámfiai! itt hozok nektek hat tulkot.</p>
<p>– A hetedik a jelölt.</p>
<p>– No ne gorombáskodjál! Mert hátba váglak itt a táborod közepén!
Csókolom a kezét, kedves nagysád, hogy megadta neki a hátbavágást
helyettem. Ugyan szedje ránczba kérem, ezt a rakonczátlan kópét! –
Hát az lesz az egész, hogy itt a csapszék, itt a mészárszék; a hol
a zászlónk kitűzve, minden embernek ingyen mérnek a választási
szent napig. Adja Isten egészségetekre szeretett polgártársaim! S
azzal «ámen!» Ha pedig valami veszedelmes dolgot találnék mondani,
a mi ellenetekre volna, hát hiszen ott leszesz te; ott lesz Tarifás
rektor uram (már akkorra az is odafurakodott, s a két beszélő közé
dugta a veres orrát) majd megczáfoltok rendén. Hát hiszen
intelligens emberek előtt beszélünk, a kiket nem lehet
elbolondítani. Először szóltok ti; kifejtitek programmotokat;
azután szólunk mi, s végül megint a tietek az utolsó szó. – Te!
hiszen az valami gyönyörű komédia lesz, mikor ez a német el kezd
magyarul beszélni, a ki nem tudja az «r»-et kimondani, aztán az
orrán át nyekeg; – hogy akarod ettől a mulatságtól megfosztani a
publikumot?</p>
<p>A vad palatinus már nevetett; de Tarifás a rektor keményen
tartotta magát.</p>
<p>– No, én csak félek az urakat beereszteni a városunkba.</p>
<p>– Micsoda? Kiáltá fel Leon; hát magyarok vagytok ti?
<span class="pagenum"><a name="Page_237" id=
"Page_237">-237-</a></span> Háromszázan vagytok s féltek egy szál
némettől? Még csak közel sem meritek magatokhoz ereszteni?</p>
<p>– No hát nem félünk, azért sem félünk! kiáltott közbe türelme
hagyottan Tukmányiné nagyasszony, karjára gyűrve a füzős
oldaltáskát. – Jöjjenek elejbénk! Nézzenek a szemünkbe. Halljuk a
szép szót. Itt is van ész elég. Nem félünk a nagy uraktól. No hát
tessék besétálni.</p>
<p>– Köszönöm, óh tisztelt honleány, tekintetes asszony! kegyes
pártfogását. Bátor leszek további kegyességét magam és társaim
számára kikérni.</p>
<p>Az asszonyság aztán megtette érette azt a barátságot, hogy a
gyermekeknek megparancsolta, hogy ne merjenek az eltávozó után
hajigálni; úgy látszik, ennek a phalanxnak ő volt a
commendánsa.</p>
<p>A kocsin maradtaknak nagy volt az elbámulásuk, hogy Leont
épkézláb visszatérni látták; de még nagyobb lett, mikor elmondta
alkudozásai eredményét; hogy nemcsak akadálytalanul bemehetnek
Gezetlenbe, sőt a zászlójukat is kitüzhetik a tanya fölé, s azt
onnan senki le nem fogja tépni. Sőt mindezek fölött még az is
megengedtetik nekik, hogy programmjukat a népgyülés előtt a
vásártér közepén elmondják.</p>
<p>– Ön ezermester! nyilatkozék Dumka úr.</p>
<p>– Valami spiritussa van: véleményezé Csajkos uram, megint
kibontva a zászló lobogóját.</p>
<p>– Utoljára mégis csak az lesz a vége, hogy itt agyonvernek
bennünket, sóhajtá Alienor.</p>
<p>– Te pedig legkevésbé sóhajtozzál. Te mondtad, hogy bár csak már
ellenséget látnál. Hát itt van.</p>
<p>– Ellenséget látni! igen; de nem verést kapni.</p>
<p>– Mais c’est le guerre, monsieur.</p>
<p>A hintó tehát megindult a helység felé. Az ellenfél tábora
szépen két oldalra sorakozott előtte, nagyszerű gúnyhahotával
fogadva a közbül elhaladókat.</p>
<p>Bezzeg hallott most már Alienor egyebet is, mint hizelkedést!
Egy csoport a gúnydalt énekelte rá: «nincs a németnek…»
<span class="pagenum"><a name="Page_238" id=
"Page_238">-238-</a></span> (bizonyos öltönydarabja), másutt meg a
póznára akasztva mutogatták fel az élczlapban megjelent torzképét,
s egy siheder óriási kulacsot vitt a hintaja előtt, nagy
meszelőrudra tűzve, arra volt irva: «in hoc signo vinces». S a
vexillifer egyre süvöltözé: «éljen Alienor, zászlónk vezére!» (Ez a
rektor ötlete volt.) Mire száz meg száz torok bömbölte rivallva:
«éljen Karakán Absolon!» Egy suhancz bele kapaszkodott a jelölt
hintaja kocsifogantyujába, úgy szaladt mellette, visítva: éljen
Karakán! a tulsó oldalon pedig egy czigányasszony futott vele
versenyt, egyik kezében egy visító malaczczal, a másikban egy
ökörkolomppal. Valahonnan egy bógácsból összeragasztott koszorút
dobtak a hintajába. Szép változatosság a tegnapi diadalúthoz.</p>
<p>A Jakab kocsmája előtt volt a megállapodás: az volt a fehér
zászlósok tanyája.</p>
<p>No hiszen nem fogadták itt Alienort üdvözlő szónoklattal; hanem
a mint a Jakab meglátta azt a fehér zászlót a bakon, jajt kiáltott
ijedtében, s maga felfutott a padlásra, a felesége meg le a
pinczébe. Csakugyan igaz volt, a mit a Száli mondott. Jakab feje be
volt kötve, s az ablakai mind beverve. A tanyára betérő urak csak
nagy könyörgéssel birták előcsalni a pinczéből az ifjaszszonyt,
hogy adjon nekik egy kis vizet – megmosdani.</p>
<p>Szívszakgató volt az érdemes hölgy panaszát hallani, kivált
midőn az összetört üvegek rémes recsegését elmondta. A rémület
ékesen szólását toll nem képes visszaadni. Itt ismét kitünt az a
bizonyos varázserő, melyet Leon gyakorolt a vele érintkező
emberekre, s melyről nem tudni, a szemeiben, vagy hangjának
érczében rejlik, vagy delejes fascinatiónak nevezendő-e? de annyi
bizonyos, hogy a mint azt mondta a halálra rémült asszonynak, hogy
az eddigi szenvedések ötszáz forinttal kárpótoltatni fognak, hogy
ezentúl Dumka úr számlájára éjjel-nappal mindenkinek, a ki érte
jön, a székben marhahús és juhhús méretik ingyen, a söntésben pedig
idei nyolcz krajczáros, <span class="pagenum"><a name="Page_239"
id="Page_239">-239-</a></span> a mennyi csak elakar fogyni szintén
ingyen: az ideges reszketés egyszerre mintha el lett volna fujva az
asszonyság tagjairól, keze nem reszketett, feje nem vaczogott
többé, a hangja is megjött egyszerre, sőt gyógyulása még a padláson
levő férjére is elragadt, annak is csodamódon begyógyultak
egyszerre a fején ütött veszedelmes sebek, a mint a lépcsőn alá
sietett e szóra.</p>
<p>– Te Leon, elmehetnél nyavalyatörősöket és betört fejüeket
gyógyítani a világba, monda Alienor, ki egy perczre elfeledte, hogy
maga is a betegek sorába tartozik.</p>
<p>A népség ezalatt felgyülekezett a térre, mely a korcsma előtt
volt. A korcsmával szemben a község háza.</p>
<p>Közepén volt a kút: annak a kámváját ez alkalommal befedték egy
keresztbe tett pinczeajtóval, elmés találékonysággal rögtönözve
abból szószéknek való emelvényt. Az ajtó jó vastag volt, a
szónoknak nem kellett attól tartani, hogy keresztül esik rajta, s
megfürdik a kútban; míg jó volt neki tudni, hogy alatta víz van; ha
rosszul beszél, beledobják.</p>
<p>De ki beszélne ilyen helyen rosszul? Beteg ember és
képviselőjelőlt mind igen szépen szokott beszélni.</p>
<p>A Jakab korcsmájában levő uraságok nem sokára, lelkes éljenzések
szünni nem akaró vihara közepett látták megjelenni ellenjelöltjük
személyét, a nép vállain emelt Karakán urat.</p>
<p>Dehogy «urat!» Geniális gondolat volt tőle egészen parasztnak
öltözni, lobogós borjuszájú ingben, meg abban a másik
öltönydarabban, a mi a németnek nincsen; pitykés mellénye volt,
turi süveg a fején, meg tulipános szűr a nyakában. Soha sem mondta
volna senki, hogy nem most szalajtották el a Bakonyból a
disznókonda mellől.</p>
<p>A lelkes szónoklat is egészen abból a szűrkelméből volt
szabva.</p>
<p>«Szeretett testvéreim. Látjátok, hogy én nem vagyok úr. Szegény
paraszt vagyok, miként ti is. Szüleim alacsony származásuak voltak:
magam is tenyerem törésével keresem <span class="pagenum"><a name=
"Page_240" id="Page_240">-240-</a></span> hazánk véráztatta
földéből verítékkel sózott kenyeremet».</p>
<p>– Soha sem volt kártyán kívül más szántóvető eszköz a kezében,
jegyzé meg rá Leon, közbevetőleg.</p>
<p>«De hát miért kell minekünk, ti nektek a népnek, hazánk
véráztatta földét verítékünkkel kövérítenünk? Azért, hogy az urakat
hizlaljuk, a kik bennünket kirabolnak, lenéznek, kicsufolnak,
eladnak, mészárszékre hordanak».</p>
<p>A többit elnyomta a tetszésnyilvánítás.</p>
<p>Alienort kezdte a hideg lelni. A fogai vaczogtak össze.</p>
<p>A szónok azután áttért egyenesen az ide most megérkezett urakra.
Azokat ugyan szépen learczképezte. Az egyik: a számtartó, az nem
más, mint Faraónak a tiszttartója, a ki a szegény néppel téglát
vettet, s még polyvát sem ad hozzá; a sarczoló, commassáló, szegény
zselléreket telkeikből kibecsülő vén gonosztevő, kinek több a bűne,
mint fején a haja szála. (No nekem kijutott szépen; monda Dumka ur)
A másik, az ifju óriás, az a Napoleon: no hisz ezt ismerheti
Gezetlen, mint hajdani kegyetlen adóexequáló, ujonczbehajtó,
tömlöczbecsukató, közmunkára elhajtó istentelen törvényszolgát, ki
most ifjú és férfi létére nem szégyenelte eladni magát, beállani
rabszolgának, a papok és főurak zsoldjába, tányérnyaló
kutyának.</p>
<p>– Hüh! szörnyedt fel Alienor.</p>
<p>– Hahaha, kaczagott fel Leon.</p>
<p>A szónok folytatá: ime most pedig, hogy gyalázatosságait
megkoronázza, még beáll majommutogató komédiásnak, s idehoz közétek
egy orángutángot, hogy válaszszátok meg képviselőnek.</p>
<p>Ekkor aztán következett Alienor.</p>
<p>No ha tegnap nagyon megcsömörlött a magasztalásoktól, hát ma
megkapta mindannak az antidotumát. Borzasztó csodaszörny volt, a
minek most leírták, párosulva benne az irtózatos a
nevetségessel.</p>
<p>Alienornak most már melege volt: még izzadt is. Soha sem hitte
volna, hogy jöhessen egy olyan helyzet, <span class=
"pagenum"><a name="Page_241" id="Page_241">-241-</a></span> a
melyben ilyen dolgokat mondhasson el valaki füle hallatára.</p>
<p>Nem jutott azonban eszébe a harag; hanem a félelem.</p>
<p>A hallgatóság fenyegető helyesléskiáltása megrémíté.</p>
<p>– De hát nincsen itt katonaság, fináncz vagy pandur, a ki az
ember életét megvédelmezze? Hisz ez felakasztat itt bennünket
sorba.</p>
<p>– Csigavér! csitítá Leon. Félóra mulva mind megváltozik az, csak
hagyd te azt én rám. Vagyok én olyan legény, mint Karakán. Két vége
van a botnak.</p>
<p>Miután ellenfeleit olyan szépen helyben hagyta, áttért Karakán
barátunk saját becses személyére, hogy ki ő, és minő alapelvek
nyomán szándékozik Gezetlent a paradicsom központjává varázsolni,
ha megválasztatik.</p>
<p>Az adó természetesen leszállíttatik, s azt is csak akkor fizeti
az ember, mikor már kiszakad a tarisznyája a sok pénztől, az
adóexecutió neve még a szótárból is kitörültetik. (Lelkesült
éljenzés.)</p>
<p>A katonáskodás megszüntettetik: minden ember nemzetőr lesz, a ki
az ellenséget puszta megjelenésével elkergeti. (Zajos taps,
tetszéshangok, különösen a hölgyközönség részéről.)</p>
<p>Dohányt termelni szabad lesz mindenkinek, a trafika
eltörültetik. (Általános helyeslés.)</p>
<p>Az államadósságokra egyszerűen kimondatik, hogy azokat nem
fogadjuk el. (Zajos tetszés.)</p>
<p>(«Mi van még?» szólt alá a szószékről a szónok. Kétfelől ott
álltak mellette pártvezérei, Tukmányi és Tarifás a rektor.)</p>
<p>(A vasut) sugá neki Tukmányi.</p>
<p>«Igen is. A potyománd-gezetleni vasút országos kamatbiztosítás
melletti létrehozatala első feladatunk legyen.» (Lármás
helyeslés.)</p>
<p>(Nevelésügy) sugá Tarifás uram.</p>
<p>«Igen. Fősúlyt kell fektetnünk a népnevelésre, különösen az
ütenyrendszernek az iskolába behozatalára, (Erről <span class=
"pagenum"><a name="Page_242" id="Page_242">-242-</a></span> sokat
beszélt neki a rektor, annálfogva nem tudta tisztán, hogy mi az?)
és a felnőttek oktatására. (Mit felejtettem még el?)</p>
<p>(Egyházi javak) sugá Tukmányi úr.</p>
<p>«Igazság! Semmi sem olyan méltányos, mint hogy a papok jószágát
vegye el az állam, annak több szüksége van rá. A papok dolgozzanak,
a hogy mi dolgozunk. Az apostolok is dolgoztak. Ki vámszedő volt,
ki halászott. (Ez is tetszett nagyon.)</p>
<p>(No még mi van?)</p>
<p>(A nemzeti bank.)</p>
<p>«Épen a nyelvemen volt. Nem kell nekünk német bankó: csináljunk
magunk nemzeti bankot; nem kell annak semmi ezüstalap; ha nem
fogadja el a külföld, legalább magunknak marad, annál több pénzünk
lesz. (Ezt már csak gyöngén éljenezték meg: ebben az egy kérdésben
megszünik a kedélyesség.)</p>
<p>(Mi a végszó?)</p>
<p>(A polgári házasság.)</p>
<p>«Igen is. A polgári házasság. E nélkül hazánk alkotmánya nem
tökéletes. E nélkül nincs meg a polgárok közötti tökéletes
egyenlőség. A polgári házasság okvetlenül behozandó.» (Erre már
csak sporadice éljeneztek. Bánták is azt!)</p>
<p>Éljenzés nélkül végezni pedig a beszédet öreg hiba volna egy
jelölttől. Vette azt észre Karakán, s annálfogva még egyszer
rágyújtott arra a lelkesítő thémára, hogy minden bajainknak az
okozói az urak, ezek nyúztak bennünket századok óta: elkezdve II.
Ulászló alatt, a mikor Dózsa Györgyöt tüzes vastrónusban süttette
meg Szapolyai János.</p>
<p>Erre aztán megéljenezték a szónokot is, Dózsa Györgyöt is, meg
Szapolyai Jánost is.</p>
<p>Végezte. Nagy munka volt. Bele is izzadt erősen. Meg is törlé a
homlokát a lobogós ing ujjával, igaz parasztlegény módjára: a miért
újra megéljenezték. <span class="pagenum"><a name="Page_243" id=
"Page_243">-243-</a></span></p>
<p>(– Mind agyon vernek ma bennünket; szurkolt Alienor, ki mindezt
a korcsmaablakból hallgatta és nézte.)</p>
<p>És most következett a szónokok másodika: Tukmányi úr. Ő mászott
fel az emelvényre.</p>
<p>Neki nem kellett arra hivatkozni, hogy ő kinek az embere?
Látták. Rongyos volt. Azzal bizonyította be a szegény emberek
iránti szeretetét.</p>
<p>Hangja rekedt és recsegős volt, s előadása nem kellemetes.</p>
<p>Hanem, hogy mára való esze több volt, mint a tisztelt jelöltnek,
az bizonyos.</p>
<p>Sietett megmagyarázni az egybegyülteknek, hogy miután
meghallották a jelölt remek programmbeszédét, annak buzditó szavait
ne akként vegyék ám, mintha már most itt volna az ideje az urakat
tettlegesen eldöngetni; mert ennek rossz következései lennének. A
képviselőjelöltek és kisérőik személye szent és sérthetetlen, a ki
azoknak a fejét beveri, a szolgabiróval meg a csendbiztossal jön
barátságtalan érintkezésbe; katonaságot küldenek érte, az
ellenállókat megszurkálják, s a vezéreket becsukják egy pár
esztendőre: mert most a zsarnokoké a hatalom. Annálfogva az a
lelkes szózat, mit a jelölt úr hallatott, hogy «fenynyen
villogtassuk ellenségeink feje fölött fegyvereinket» csak mint
bibliai mondás értendő. Csupán alkotmányos fegyvereinkről van szó:
szavazatainkról; azokat villogtassuk. Méltó haragunkat pedig
temessük keblünkbe és most hallgassuk ki az ellenpárt szónokait,
igazságunk bevehetetlen várának sánczaira könyökölve, s nagyokat
köpve azoknak ostromlóira, kik nem érdemesek arra, hogy botjaink
végét beszenyezzük az ő megérintésükkel.</p>
<p>– Ez derék, okos, becsületes ember: rebegé Alienor könnyebbült
szívvel. Ebben van keresztyéni érzés.</p>
<p>– No én bennem nem lesz annyi keresztyéni felebaráti szeretet;
mondá Leon, mert én megdögönyöztetem a két kedves barátomat, most
mindjárt a saját népe által. <span class="pagenum"><a name=
"Page_244" id="Page_244">-244-</a></span></p>
<p>– Tehát csakugyan ki akarsz hozzájuk menni?</p>
<p>– Veled együtt.</p>
<p>– Ilyen úri ruhában? mikor fel vannak bőszítve a fekete kabát
ellen.</p>
<p>– Ezt le is vetjük. Hoztam magammal más costumeöt is. Te
felveszed a rókavadász piros frakkot, én meg a franczia zuáv
egyenruhát a mult jelmezbálról.</p>
<p>– Csak nem bolondultál meg?</p>
<p>– Sőt egészen megokosodtam. A fekete kabátot gyülölik; de az
egyenruha imponál nekik. Meg lesznek lepve. Én csak kiosztom a
szerepet. Te angol vagy, én franczia. A többit bizd rám. Most siess
öltözködni. A közönség már türelmetlenkedik. Siess. A szinpadon
vagy. Nincs hová menekülnöd, mint a sugólyukhoz. A fejed épsége, az
életed függ tőle, hogy jól játszál. Ha most innen elfutunk, utánunk
szaladnak, s kékre-zöldre páholnak. Közéjük kell rontanunk
merészen, mint egy operette libretto eszeveszett hőseinek, s azon
lennünk, hogy mi veressük meg velük az ő vezéreiket. Tertium non
datur; itt más választás nincs.</p>
<p>Alienor ráadta fejét a veszedelmes komédiára. Nem mert Leonnal
ellenkezni. Ez volt egyedüli védelmezője a savannák indiánjainak
wigwámjai között. Csak felvette a veres frakkot, a mint látta, hogy
Leon egy fütty alatt felrántja a zuáv kantust, a veres bugyogóval.
Leon még koszperdrül is gondoskodott a számára, s a kiegészítő
háromárboczos kalapról, s hogy tökéletes legyen a costume,
feltűzött a mellére egy nagy ezüst cotillonrendcsillagot. Aztán
maga is felkötötte a kardját. No már most «all right» – «vogue la
galére?»</p>
<p>Künn rettentően halljukozott már a kiváncsian türelmetlen
sokaság.</p>
<p>Az idegen, felötlő egyenruhák láttára rögtön a bámuló meglepetés
hallgatásába halt el az eddigi zaj; útat nyitottak előttük, s a
legközelebb állók még kalapot is emeltek nekik, a míg a kútig
eljutottak. Itt Leon felsegíté előbb <span class="pagenum"><a name=
"Page_245" id="Page_245">-245-</a></span> Alienort, s maga egy
erélyes szökéssel melléje ugrott, s rögtön kezdé a
megszólítást.</p>
<p>«Felséges nép!»</p>
<p>(Felséges! Nem: «hallják kentek!» nem: «ti barátim!», hanem
«felséges!»)</p>
<p>«Mert ez a czím illeti meg a suverain népet, kinek szine előtt
szabad legyen néhány szót szólanom.»</p>
<p>«Nem szükség magamat bemutatnom a népnek, ismer engem a nép:
tudja mindenki, hogy én vagyok Napoleonnak öcscse.»</p>
<p>Erre kellemetes morgás támadt, hiszen az egész világ úgy
ismerte, hogy «Napoleon öcsém».</p>
<p>(Még csak nem is lehet megczáfolni! dörmögött Tukmányi úr).</p>
<p>«Annak a dicső nagy Napoleonnak, a ki Solferinónál legyőzte az
osztrákot s a kinek köszönhetjük, hogy nem ül többé nyakunkon a
cseh zsandár és mindnyájunkat be nem csuktak Olmüczbe,
Józsefstadtba, hanem szabadon megválaszthatjuk képviselőinket.
Éljen a hős franczia nemzet! Éljen az én dicső bátyám és druszám
Napoleon!»</p>
<p>Ezt az éljent lehetetlen volt megtagadni.</p>
<p>No már egy éljent kicsikart a hallgatóságból.</p>
<p>«Ez az én tisztelt barátom pedig, kit ime önöknek bemutatok, a
nagy nevű princz Alienor, uralkodó fejedelmi sarj, fia annak a
hatalmas Angliának, mely a magyar menekülteket vendégszeretően
fogadta, melynek hatalmas hajóhada előtt reszket az egész világ;
azon hatalmas Angliának, mely minden elnyomott népnek leghívebb
barátja, mely Lengyelországot már felszabadította, s most meg
Magyarországot fogja felszabadítani a járom alól.»</p>
<p>(Te! Ezért meg a kormány akasztat fel, szepegett Alienor.)</p>
<p>(English spoken mylord! dörmögött rá a szakálla közül Leon s
folytatá:)</p>
<p>«Igen, a dicső Angliának küldötte ő: az angol hajóhad
<span class="pagenum"><a name="Page_246" id=
"Page_246">-246-</a></span> commodorei egyenruhájában, mellén a
Viktoria regia érdemrendével.»</p>
<p>(Hisz az vizi virág! kiálta fel tudákosan Tarifás rektor
úr.)</p>
<p>«Az ám; mert ha borvirág volna, akkor ő is az orrán hordaná azt,
mint Tarifás uram.»</p>
<p>Tarifás úrnak igaz, hogy nagyon veres orra volt, annálfogva a
hallgatóság nagyszerű röhejben tört ki a találó visszavágására a
szónoknak.</p>
<p>Már meg is nevettette őket. Ez a második bevett sáncz.</p>
<p>(Mondtam, hogy ne engedjük ezt az embert szóhoz jutni! dörmögé
Tarifás úr.)</p>
<p>«De hát mit keres egy ánglus a magyar országgyülésen? Azt kérdi
tőlem a felséges nép. Megfelelek rá. – Nagyon helyesen mondá az
előttem szólott igen tisztelt képviselőjelölt, kinek tehetségei és
hazafiúsága előtt én mindenkor meghajlom, hogy az adófizetést
végképen meg kell szüntetni. Én is egy véleményen vagyok vele. De
nem mondta el az én tisztelt barátom, hogy mi módon hiszi
megszüntethetőnek az adófizetést hazánkban: pedig ez a nyele a
dolognak. No majd megmondja ez az ánglus. Mert tudd meg, óh én
népem, hogy mikor dicső nagybátyámat, azt az első Napoleont, a
többi potentátok leverték 1816-ban, akkor nagyszerű hadikárpótlást
csikartak ki tőle, a melyből Magyarországra is jutott nyolczszáz
millió. Ezt a pénzt azonban, a helyett, hogy akkor kiosztották
volna a nép között, a hogy illett, inkább megtartották és betették
az angol bankba. Ez most is ott van. Ez az ország pénze. Ez azóta
kamataival együtt felmegy két ezer millióra. Ezt a két ezer milliót
kipörölni az angol bankból és nekünk juttatni, leend feladata az
általam bemutatott képviselőjelöltnek.</p>
<p>(Hüh, hisz ez felségsértés, a mit te itt beszélsz. Én elszaladok
innen, monda Alienor.)</p>
<p>«Nye krics, ha angol vagy», dörmögött rá mérgesen Leon; el pedig
nem szaladhatott, mert fogta a karját. <span class=
"pagenum"><a name="Page_247" id="Page_247">-247-</a></span></p>
<p>Ez a felvilágosítás pedig rendkívül tetszett a hallgatóságnak.
Lám, ezt Karakán úr vagy nem tudta, vagy elhallgatta előttük.</p>
<p>«S ha azt megkaphatjuk, nem hogy mi fizetnénk az államnak, hanem
az állam fizet nekünk. Mert legelőször is hadsereget nem fogunk
tartani. Ebben én is egyetértek tisztelt barátommal, Karakán úrral.
De semmiképen nem helyeselhetem azt a módszert, a mit ő nekünk a
helyett ajánl. A nemzetőrség! Nem kell a nekünk! Itt van Czuppan
uram, itt van Dézsás uram, a kik negyvenyolczban nemzetőrhadnagyok
voltak, tudják jól, mit tesz nemzetőrnek lenni? Familiás embernek
házát, tűzhelyét elhagyni. Kenyéren vizen Nagy-Bányáig gyalogolni,
szűr nélkül, kalap nélkül hazaérkezni; itthon a feleségnek hült
helyét találni. Nem hiszem, hogy még egyszer kedvük legyen a
«bőrseregbe» beállani.</p>
<p>(«De nem bizony! De kell biz a kányának!» kiáltozának minden
oldalról a hallgatóság öregebb férfiai.</p>
<p>A nemzetörség tehát formaszerint megbukott.</p>
<p>«A mi jelöltünk azonban majd megtanítja az országgyülést arra,
hogyan lehet a mind a katonáskodást megszüntetni, mind a
nemzetőrséget fel nem állítani. Ezt úgy híják, hogy «garantia». Ha
Francziaország meg tudja védelmezni Algirt, pedig az pogány nép,
Anglia pedig Kelet-Indiát, a ki csupa czigány: ketten együttvéve
hogy ne védelmezhetnék Magyarországot is, s akkor nem magunknak
kell fáradni vele; a mi igazság is: mi háromszáz esztendeig védtük
egész Európát; most védjen bennünket Európa. Mi majd csak
nézzük.</p>
<p>Ez igen érthető és természetes megoldása volt a védelmi
rendszernek.</p>
<p>«A mi az államadósságok kérdését illeti, arra nézve a tisztelt
előttem szólott barátom nézetei ellen semmi kifogásom nincsen,
csupán azt szeretném hozzátétetni, hogy minekelőtte kimondanók,
hogy az államadósságot nem kell fizetni: fölöttébb szükséges volna,
hogy az állam minden <span class="pagenum"><a name="Page_248" id=
"Page_248">-248-</a></span> egyes polgárának a a magánadósságát
vállalná el magára, s abból is lenne államadósság. Így legalább
addig is, míg azok eltörültetnének, nem csak mi szegény adósok nem
fizetnők a keserves uzsorát az adósságainktól; hanem a czudar
hitelezők maguk is fizetnék a saját követeléseikért járó
kamatokat.</p>
<p>Ez meg már oly világos pénzügyi projectum volt, hogy azt
lehetetlen egy hallásra meg nem érteni akárkinek; hangzottak is
sürűn a fölkiáltások: «De jól beszél! Nagyon jól beszél! Halljuk,
halljuk!»</p>
<p>(Te Leon! Ne bolondítsd a népet ily infámis módon! zsörtölt rá
fel a vad palatinus.)</p>
<p>(Ha ilyen százmázsás bolondságok alatt le nem szakad ez az ajtó,
a min állunk, hát akkor sokat megbír, mormogá Alienor.)</p>
<p>«Halljuk! halljuk!»</p>
<p>«A mit a dohánytermesztésről mondott a nagyon tisztelt előttem
szóló: azt az eszmét sem találom egészen tökéletesnek. Mert hogy mi
szabadon termeszthessünk dohányt, az nagyon helyes kivánság; hanem,
hogy minden ember termeszthessen dohányt, az már csak istentelenség
volna. Hát akkor ki veszi meg a mi dohányunkat, a mit magunk el nem
pipálunk? A mi jelöltünk oly törvényjavaslatot fog behozni a
képviselőházban, mely szerint dohányt csak a kisbirtokosoknak
szabad termeszteni, a nagybirtokos vessen zabot, abból is megél. A
kormány pedig ezentúl is vegye meg a dohányt. Tehát legyen szabad
dohány, ne legyen fináncz, de maradjon meg a trafika.»</p>
<p>Rémséges éljenkiáltás fogadta ezt a törvényjavaslatot.</p>
<p>(No bizony még elbolondítja a népet a kezünkről, aggodalmaskodék
Tukmányi úr. Elég már a pletykából Napoleon!)</p>
<p>«Mi van még? szólt hozzáfordulva Leon. Úgy! A
potyománd-gezetleni vasút. Hát hiszen, felséges polgártársaim, ha
csak vasút kell, az olyan könnyű dolog, hogy azt <span class=
"pagenum"><a name="Page_249" id="Page_249">-249-</a></span> minden
képviselő rázhat ki a kabátja újjából a maga választóinak. De az a
kérdés, hogy kell-e nekik? Hát mi a haszna a népnek a vasútból? Az,
hogy a buzának az ára felmegy, s a szegény nép drágábban veszi; a
talián napszámosokat behozzák, s azoktól az itthoni munkás nem jut
keresethez. (Igaz a!) Százötven derék becsületes polgártárs van
Gezetlenben, a ki azzal tartja a családját, hogy fuvarba jár; a
mint ide vasút jön, agyoncsaphatja a lovát, s beállhat vasúti
bakternek: vége a keresetének. De legfőbb az, hogy ki nem tudná,
mikor tavaszszal megáradnak az erek, ha azoknak a lefolyását egy
hosszú vasúti töltéssel elzárják, minden kertészgazda ki lesz öntve
a házából, mint az ürge. Hát ezért kell Gezetlennek a vasút, hogy
békát termeszszünk káposztás-kertjeinkben.»</p>
<p>(«Nem kell! Nem kell! Veszszen meg a vasútja! Igazsága van
neki!» hangzott fel a tömeg közül.)</p>
<p>(Te asszony, ördög bujjék a sarkadba; nyájaskodék Tukmányi úr
gyöngéd élete párjával: minek szóltál a mellett, hogy ezt ide
beereszszük? Tudtam én, hogy ez nagyobb akasztófáravaló, mint mi
vagyunk. Kiliczitál bennünket a helyünkből. Már most eredj, tedd
jóvá a dolgot. Eredj, csinálj valamit a kölykekkel.)</p>
<p>Az a valami abból állott, hogy a gyöngéd élettárs felbiztatott
egy csoport vásott iskolakerülő suhanczot, hogy csináljanak sárból
galacsinokat, hozzávaló anyag van az árokszélen elég: jó szikkadó
fekete agyag; azzal aztán, mikor legjobban beszél a szónok,
teremtsenek oda a füle közé.</p>
<p>Leon ezalatt folytatá a hátralevő themát:</p>
<p>«Helyeslem nagyon, hogy a papok jószágai elvétessenek; de nem az
állam által, a hogy tisztelt előttem szólott kifejezé, hanem mi
általunk, nekünk több szükségünk van arra.</p>
<p>(Hisz ezért meg excommunicálnak bennünket! hüledezett
Alienor.)</p>
<p>Igyekeztek itt-amott Leonnak közbe kiabálni az ellenpárt
<span class="pagenum"><a name="Page_250" id=
"Page_250">-250-</a></span> kortesvezérei; kik vették észre a
romboló hatást, a mit beszéde költött, de nem bírtak vele, olyan
hangja volt, mint a jerichói kürtnek; dűlt előtte a fal.</p>
<p>Még csak a bankkérdést igyekezett megoldani: felvilágosítva a
tisztelt előtte szólottnak azt a tévedését, mintha a magyar nemzeti
banknak nem kellene ezüst alap; de nagyon is kell, sőt inkább az
kell; de hát mire való a quóta? Ha az osztrák adósságnak harminczas
quótáját hátunkra nyomták, akkor az osztrák bank ezüstjének
harminczas quótája is minket illet, úgyis a mi bányáinkból került
az ki. Ez ismét igen elfogadható propositió.</p>
<p>(Te, hisz ez meg épen communismus! szörnyűködék Alienor.)</p>
<p>E közben vette észre Leon azt a szép törekvést, hogy a kis
polgártársak hogy furakodnak a kút közelébe, nyomogatva a markaik
közé gömbölyű sárgombóczokat, s sejtette a strategémát. Várt, míg
egészen közel jönnek, akkor rátért a nevelésügyre.</p>
<p>«De tisztelt felséges polgártársaim; merőben kénytelen vagyok
ellentmondani egyben a tisztelt előttem szólónak s ez az, hogy ő a
népiskolába be akarja hozatni az ütenyrendszert. Tehát üttetni,
botoztatni akarja a mi gyermekeinket? Ezt a gyönyörű sarjadékot,
melyre örömmel tekintünk, e kedves magzatokat, a haza reményeit
ismét mogyorófával, virgácscsal akarja, mint a barmot üttetni. Mit?
hogy nem igaz? Hát nem világosan kimondá-e az ütenyrendszer
behozatalának szükségét a népiskolába? Oh ti ártatlan gyermekek,
hát azért ujjongtok-e ti, hogy ezentúl mindennap tizenkettőig
vágjon benneteket a rektor? Ez a ti nyereségtek a
követválasztásból? Hej te Pista Marczi, Gyurka! tapogathatod a
helyét előre is.</p>
<p>A gyerekhad felzendült!</p>
<p>Karakán sem vette tréfára a dolgot.</p>
<p>– Tiltakozom szavaim elferdítése ellen! rikácsolá, fel akarván
kapaszkodni harmadiknak a két szónokhoz az emelvényre; de abban a
perczben Pista, Marczi, Gyurka <span class="pagenum"><a name=
"Page_251" id="Page_251">-251-</a></span> úgy teremtették nyakon,
pofon az agyaglövegekkel, hogy egyszerre látást-hallást vesztett, s
visszaesett a párkányról.</p>
<p>(«Nesze üteny!» sivalkodék a fiatal «krethi és plethi.» A
rektornak is jutott belőle vagy kettő, sőt Tukmányiné asszonynak is
letrafálta egy löveg fejéről a piros rózsát.)</p>
<p>Leon úgy tett, mintha nem is tudná, mi történik oda alant,
biztos volt róla, hogy őtet meg nem dobják.</p>
<p>«Nagyon sajnálom, folytatá a szónoklatot, hogy az érdemes
ellenjelölt urat kénytelen vagyok nézeteiben megtámadni, mert én a
legnagyobb tisztelői közé tartozom, s teljesen meghajlom előtte,
nem tekintve azt, hogy ő csak egy zsidó gyerek.</p>
<p>Ez volt a legnagyobb petárda.</p>
<p>Azt mondani az ellenjelöltről, hogy zsidó! Ez
kegyetlenkedés.</p>
<p>Lám Karakán olyan emberséges volt, hogy az ellenjelöltről nem
mondott mást, csak azt, hogy az német, sehonnai, tolvaj, majom és
szamár, s ezek elég irgalmatlanok a végsőre vetemedni, s azt fogni
rá, hogy ő «zsidó»!</p>
<p>Már most, hogy czáfolja azt meg?</p>
<p>Az ellenfél pedig felülkerült.</p>
<p>– Igenis, az! hát mi tagadni való van rajta? A zsidók is derék
emberek. Ismertem az apját is, becsületes pipakupakoló volt
Gyertyámosban; a Jakab szomszéd is mindjárt ráismert, a mint
meglátta. (No a szegény Jakab erre a mondásra rögtön elbújt egy
üres kád alá, hogy meg ne kapják.)</p>
<p>– Nem igaz! Hazugság! Gyalázatos, szemtelen hazugság! Le vele!
kiáltozának Karakán főemberei.</p>
<p>(No most már végünk van! sóhajta fel Alienor.)</p>
<p>– Hazugság? rivallt éles hangon Leon. No hát majd én
bebizonyítom, hogy ő zsidó. Én bebizonyítom a saját beszédéből.</p>
<p>Erre mégis kiváncsiak voltak még Tukmányiék is.</p>
<p>«Hát nem hallotta-e az egész közönség, hogy mit mondott
<span class="pagenum"><a name="Page_252" id=
"Page_252">-252-</a></span> utoljára? A polgári házasság okvetlenül
behozandó. Hát mit tesz ez? Azt, hogy a ki már megunta a feleségét,
az odamehet a jegyzőhöz, leteszi az öt forintot s az rögtön
elválasztja tőle; s akkor aztán másik öt forintért összeesketi
valami szép zsidó lánynyal: a kapufélfa lesz az oltár. Ez az a
polgári házasság.»</p>
<p>Meggondolandó, hogy a hallgatóság vegyítve volt feles számú
asszonyokkal, minden korosztályból.</p>
<p>«Ezt éljenezték meg az urak ő kegyelmeik olyan nagy
lelkesedéssel! folytatá Leon. Jó volna úgy-e a maga öregét oly
könnyű szerrel kifirunczvanczigolni kinek-kinek a házból, aztán új
menyecskét haza hozni? Bezzeg Tukmányi uram is ugyancsak tapsolt
két első lábával a polgári házasságnak. Tetszenék úgy-e, a hűséges
jámbor hitestárs helyébe a vadaskerti csapláros Rákhelét a házhoz
szólítani a polgári házasság útján?</p>
<p>Tukmányi úr e nem várt orvtámadás ellen gyors és erélyes
védelemre készült, de nem volt ideje rá: mert a hűséges hitvestárs
ott volt a háta mögött, s az, a mint Leon eltalálta azt a kulcsot,
melylyel szivéhez lehetett férni: se kérdett, se hallott többet,
hanem marokra fogta a tökmagos ridikült s olyat húzott vele
Tukmányi úr fejére, hogy az a nyelvébe harapott tőle; s aztán
nemcsak egyet, hanem igen sokat azzal a ridiküllel; az pedig nehéz
volt mindenféle sok czók-móktól és a zenéhez a recitativot is
hangoztatá.</p>
<p>– Hah, te vén akasztófáravaló! Hát Rákhel kell neked! Polgári
házasság kell neked! Nesze Rákhel! Nesze polgári házasság! (Az
pedig mind egy-egy ütés volt a fejére, a hátára.)</p>
<p>S a jó példa nem maradt követetlen. Egy féltékeny asszony százat
csinál. Ez a nyavalya a legragályosabb a világon. A sok ifjú és vén
menyecske rohant a hallgatóság közé, kiszemelni a maga életpárját,
mintha félne, hogy már viszik is polgárházasodni, s húzta-vonta ki
onnan, ha megtalálta. És a míg a bőszült zűr-zavarban <span class=
"pagenum"><a name="Page_253" id="Page_253">-253-</a></span> Alienor
utolsó óráját hitte már elérkezettnek, addig Leon pokoli
gyönyörűségét találta benne, hogy még olajat töltögessen a tűzre, s
a dühbe jött asszonyokat még névszerint is heczczelje az
uraikra.</p>
<p>– Ugy-e Siskáné asszonyom, úgy-e Bendekné asszonyom; nem kell
már a parasztházasság, polgári házasság lesz már ezután! Majd lesz
itt farsang egész esztendőn át!</p>
<p>Azok aztán mentek a jussukat keresni tíz körömmel.</p>
<p>De senki sem járt olyan gonoszul, mint maga a legelől szólott
nagyon tisztelt képviselőjelölt, a ki a herczehurczából kifelé
menekülvén, épen egy csoport hajlottkorú matróna keze közé került.
E haragos amazonok bosszúálló tenyerei közül csupán tulipános
szűrének hátrahagyásával bírt a biróház ajtaján bemenekülni, még
ott is üldöztetvén a jogaikra féltékeny legitim házastársak
felzúdult cohorsai által.</p>
<p>Leon diadala ezuttal tökéletes volt. Ellenfelét sikerült nemcsak
kiverni a sakktábláról egészen, de meg is veretni saját emberei, s
mi még rosszabb, saját asszonyai által.</p>
<p>S hogy győzelmét, jó hadvezérként, még teljesen fel is
használja: a mint a helyzetnek kizárólagos ura maradt, ismét
felhangoztatá az emberzajt túlkiáltó hangját.</p>
<p>– Felséges nép! Halljad tovább beszédemet.</p>
<p>Olyan nagy volt már varázshatalma a sokaság felett, hogy csend
lett szavaira: abbahagyták a veszekedést szépen.</p>
<p>– Én elmondám mondandómat, s hálát rebegek érte a felséges
népnek, hogy azt kihallgatni kegyeskedett. Most azonban, uraim és
úrnőim, hallgassák meg azon szavakat, melyeket tisztelt jelöltünk
fog önök előtt elmondani.</p>
<p>Most rettent csak meg Alienor.</p>
<p>(Csak nem bomlottál meg, hogy velem is akarj beszéltetni?)</p>
<p>– Ő herczegsége angolul fog szónokolni! melyet kegyes
<span class="pagenum"><a name="Page_254" id=
"Page_254">-254-</a></span> engedelmükkel én bátorkodandom
zengzetes hazai nyelvünkön tolmácsolni.</p>
<p>(Eredj a gutába! Nem tudok én semmit angolul könyv nélkül
egyebet, mint Hamlet monologját Shakespeareból.)</p>
<p>(No hát elmondod azt; de csak hamar, itt nem lehet sokat
teketóriázni.)</p>
<p>S Alienornak nem volt más menekülése, mint előállani, neki
köszörülni a torkát s elmondani a gezetleni kút tetején azt a szép
philosophi beszédet «Hamlet»-ből: «to be, or not to be, that is the
question».</p>
<p>Nem sült bele. Elmondta végig; a hallgatóság áhitatos figyelme
mellett.</p>
<p>Akkor aztán előállt Leon és megmagyarázta a beszéd tartalmát,
melyet a Shakespeare-commentatorok mind e mai napig hasztalan
törekedtek tökéletesen felfogni.</p>
<p>– Uraim és úrhölgyeim. Az elmondott szavakban dicső jelöltünk
szentül megfogadta azt, hogy mindazon programmtételeket, melyeket
én szerencsés voltam önök előtt bemutathatni, az utolsó betűig
beváltani kötelességének tartandja. A három nyári hónapot, mikor
nincsen országgyülés, mindig Gezetlenben fogja tölteni, s akkor
mindenkit szivesen lát úri asztalánál. Vesztegetni a mi jelöltünk
nem kiván; az nem is szép s Angliában nem is szokás; de ha
valakinek valami titkos kivánsága volna a mi uri barátaink közül,
azt Dumka úrnak elmondhatja, a ki két szóból is ért, olyan ember. A
mi jelöltünk maga is nagy gazda, ő küldeni fog olyan egyptomi
mumiabuzát, a mi százhatvan magot ad, olyan jerseyi káposztamagot,
a minek a feje egy lépés, olyan yorkshirei emsét, a ki hat mázsára
meghízik s olyan aargaui tehenet, a ki negyven itcze tejet ád; a
hölgyeknek pedig olyan brahmaputra tyukokat, miknek strucztolluk
van, minden nap kétszer tojnak s kakasuk nem kukorikol, hanem
énekel: hogy megemlegessék róla. A reményteljes fiatalságnak pedig,
míg csak a mandátum le nem telik, kijár minden napra Ábrahám
boltjában a medveczukor. <span class="pagenum"><a name="Page_255"
id="Page_255">-255-</a></span></p>
<p>(Ez mind benne van Hamlet monologjában.)</p>
<p>– Egyébiránt áldást, békességet kiván mind közönségesen s élete
legfelejthetetlenebb napjai közé fogja számítani ezt a mai szent
csütörtököt.</p>
<p>Az általános éljenzés elnyelte a többit, a két ifjú hőst
vállaikra emelték a férfiak s úgy vitték a fehér zászlós tanyáig
vissza.</p>
<p>– No te Leon, monda Alienor, ha minket ezért a sok veszett
bolondért, a mit te itt most elmondtál, rögtön perbe nem fog s be
nem csukat az államügyész, akkor ugyan hiába eszi a kormány
kenyerét.</p>
<p>– Soh’ se búsulj. Azért, a mit a képviselőjelölt és kortesei
beszélnek a piaczon, ép oly kevéssé szokták perbe fogni, mint
Macbeth személyesítőjét, a miért Duncan királyt megölte.</p>
<p>– No de már most iramodjunk innen, a hogy csak a lovaink
visznek!</p>
<p>– De gutát iramodunk! Most jön még a feladat gyakorlati része.
Ha elfoglaltuk a csatatért, azután kell néznünk, hogy hadizsákmányt
is ejtsünk.</p>
<p>– Hadizsákmányt?</p>
<p>– Igen bizony. Szavazatokat kell gyüjtenünk most hevenyében, a
míg melegek az embereink; azért jöttünk ide, nem pedig a te angol
szavalatodat meghallgatni, a mit a concert spirituellben is
hallottam én már tőled. Aztán meg ember az ember. Én legalább annak
érzem magamat. Nem tudom, te mi véleményen vagy? Én megéheztem.
Most harangozzák épen a delet. S a legközelebbi falu fél napi
járásra van. Én odáig ki nem állom.</p>
<p>– Hát majd ád valami ebédet Jakab.</p>
<p>– No nézd! Ez bizony azt hiszi, hogy én neki kortese vagyok s
Jakabbal akar megtraktáltatni. Kell ez nekem! Menjen csak Csajkos
uram Nagy János uramhoz: ismeri úgy-e? biróviselt ember; jelentse
be az asszonynál, hogy odamegyünk hozzájuk ebédre: négyen leszünk.
Mi meg addig vessük le ezt a jelmezt, öltözzünk vissza tisztességes
<span class="pagenum"><a name="Page_256" id=
"Page_256">-256-</a></span> embereknek; mert Nagy János uram nem
szereti a tréfát.</p>
<p>– Hát ez nem látott így bennünket?</p>
<p>– Dehogy jön olyan ember, mint Nagy János uram, ilyen
helyre!</p>
<h3>NAGY JÁNOS.</h3>
<p>– Hát az a Nagy János megint miféle Isten teremtése?</p>
<p>– Ez, barátom, egy közönséges paraszt ember, a kinek van húsz,
jó években harminczezer forint évi jövedelme, s ki a mellett
télen-nyáron maga lát a gazdasága után, sehova nem megy, a hova nem
kénytelen, s nem beszél, a míg nem kérdezik; de ha aztán menni kell
valahová, onnan el nem marad, s a mit kérdeznek tőle, arra
megfelel.</p>
<p>– Ugy látszik, hogy az nem tartozik a mulatságos genreek
közé.</p>
<p>– Épen nem. Hozzá csak azért viszlek, hogy ott kipihend magad.
Kapsz nála igen jó ebédet. Ne félj semmit a tegnapi vitriolban főtt
csörgő kigyóhustól: jó konyhát tart. Még toaszttal sem kell
lefizetni az ebéd árát. Ebéd után pedig minden szégyenkedés nélkül
lefekhetel. Ne félj addig, a míg ti hárman, Dumka úrral és Csajkos
polgártárssal, ki ide, ki amoda el nem feküsztök, akár szavát se
halld. Én előttem néha-néha megszólal, ha jó kedvében találom.</p>
<p>– Furcsa bagoly!</p>
<p>A hetes jött is már Nagy Jánoséktól, hogy szivesen látják az
uraságokat: tessék odaköltözni kocsistól, lovastól,
podgyászostól.</p>
<p>– Tehát nem a kutyák iszszák meg a vérünket?</p>
<p>Nagy János egyedül lakott tágas kőházában a feleségével.
Harmadik asszony volt már és három-négy esztendős kis gyerekek
játszottak a folyosón. Ezek a legkisebbek, <span class=
"pagenum"><a name="Page_257" id="Page_257">-257-</a></span> vannak
nagyobbak is. Maga életerős hatvanas férfi, felesége szelid,
kellemes modorú, csinos menyecske, élete javában.</p>
<p>Nagy János uram nem igen nyujtogatta a más keze után a magáét
szorongatás végett, hanem a ki meg akarta az övét fogni, azét
visszaszorította.</p>
<p>Lakásában otthonias kényelem volt, minden paraszt pompa nélkül.
Semmi sem volt kirakva tüntető szemlére: se cziczoma, se könyv. Nem
szokott ő sem azzal dicsekedni, a mije van, sem azzal, a mit
tud.</p>
<p>A vendégeket olyan traktára várták, hogy leülhetett mellé a
chinai császár! S ez az első vendégség volt útközben, a hol a
tisztelt jelölt a szives házigazdának semmivel sem fizette meg az
ebéd árát.</p>
<p>(Az etelvárit sem véve ki: ott a fejedelmi koronája volt a
díj.)</p>
<p>És talált Alienor valamit, a mit ha megtudott volna érteni,
emlékezete igaz gyöngyei közé foglalta volna: igaz szeretetet.</p>
<p>A ház asszonya úgy fogadta őt, mintha édes gyermeke lett volna.
Az anyja nem kényeztette jobban: pedig az már ugyancsak
elkényeztette. Felhordott elé mindent, a miről gondolta, hogy
izleni fog neki, s olyan mézesen tudott kinálkozni mellé, hogy a
kinálás maga fűszerezte az étkeket. Aztán olyan szívesen el tudott
sopánkodni a princz által kiállott nagy veszedelmeken. Micsoda nagy
porban kellett utaznia, milyen rekkenő melegben! Hogy le is fordult
a töltésről a hintóval, de a jó Isten őrizte drága életét, áldassék
érte szent neve! Hát még ezek közé a gyilkosok közé bejönni! Milyen
gonosz nép! Óh, hogy merte koczkáztatni kedves szép fejét: ha ezt
szülői tudnák!</p>
<p>S annál a szónál köny ragyogott a szemében. Drága gyöngy.</p>
<p>De Alienornak nem volt szive hozzá, hogy az ilyen drága gyöngy
értékét meg tudja becsülni. Látta ő ezt a könyet tulajdon édes
anyja szemében is ragyogni. Ott sem <span class="pagenum"><a name=
"Page_258" id="Page_258">-258-</a></span> értette meg, hogy mi az?
Önző volt, a mióta csak eszmélt.</p>
<p>– No de legyőztük az ellenségeinket! mondá, a házigazda szemébe
tekintve.</p>
<p>Nagy János nem felelt, csak a fejét ingatta csendesen, ez azt
jelenté, hogy «nem». Le is sütötte a szemeit tányérjára: ő
szégyenlette magát a kérdező helyett.</p>
<p>– Ön nem volt ott a népgyűlésen? Folytatá Alienor. (Olyankor
bátor volt, mikor magánál félénkebb emberre talált s Nagy Jánost
annak nézte.)</p>
<p>– De hallgattam azt egy házból.</p>
<p>– S miért nem jött ki a nép közé?</p>
<p>– Nem nekem való hely az.</p>
<p>– Ön úgy látszik, hogy aristokrata.</p>
<p>Nagy János nem felelt, csak a vállát vonogatta.</p>
<p>Alienor azt hitte, hogy nem értette meg az idegen szót.</p>
<p>– Hogy ön: gazdag ember?</p>
<p>– Igen, az vagyok: van hat fiam és három vőm, s mind a maga
emberségéből keresi a kenyerét.</p>
<p>– Nem úgy értettem, hanem hogy büszke ember?</p>
<p>– Felfogtam a szót, kegyelmes princz. Nem vagyok büszke, csak
válogatós. Mint maga a törvény, mely cenzust szab meg, s a szerint
nevezi az embereket egyeseknek és nulláknak, a hogy azon felül,
vagy azon alul esnek: csakhogy az én censusom más, mint a milyet a
törvény állít fel.</p>
<p>– S milyen az az ön censusa?</p>
<p>– Minthogy parancsolt velem a kegyelmes princz, tehát megmondom.
Annak a gyülekezetnek, mely előtt kegyelmességtek szónokoltak, fele
asszony és gyerek nép volt; tehát szavazatnélküli szájak. A másik
felének fele összecsődített napszámos nép, szolgalegények, az
adóalapot eltagadott mesteremberek, lakhely nélküli fuvarosok,
czigányok: tehát nem választóképes egyének. A megmaradt rész, mely
valóban szavazattal bír, állt azokból a kertészekből, zsellérekből,
kik egy viskóval birnak, melyben <span class="pagenum"><a name=
"Page_259" id="Page_259">-259-</a></span> két lakrész van, a mit az
adókivetők elől nem lehet eltagadni s annálfogva emberszámba mennek
a szavazás alkalmával s a kiket mi, a hogy tetszett mondani,
«aristocraták», egyszerűen «gányók»-nak és «duhaj»-oknak szoktunk
nevezni, és igaz, hogy a társaságukba nem kivánkozunk. Azon a
népgyülésen nem láttak kegyelmességtek egyetlenegy telkes gazdát
sem. De azért itt nincs aristocrátia, mert ez azt jelenti, hogy a
«jók uralkodása». Itt a duhajok uralkodnak. Választások alkalmával
az ő akaratuk teljesül, ők jelölnek s nekünk nincs mit tennünk,
mint vagy arra szavaznunk, vagy itthon maradnunk. Mert sem a fejét,
sem az ablakát senki közülünk beveretni nem akarja; sem attól nem
akar reszketni egész éven át, hogy a pajtaját felgyujtják, a lova
füleit levagdalják, a vetését lelegeltetik, az ujságba kiiratják a
nevét s legyalázzák, hát inkább félrehuzza magát és hagyja őket
ilyenkor uralkodni. Ez a duhaj nép az én rétemen legelteti a
marháját, az én szénámon telelteti ki a lovát; az én szőlőmet szedi
meg, s azt hordja be a heti vásárba; ha fuvarba fogadom,
megdézsmálja a gabonámat; ha munkaidő van, olyan napszámot követel,
mint egy kiküldött hivatalnok, ha munkát nem ad neki más, maga nem
keres, hanem éjjeli munka után lát; ha pénze van, azt mentül előbb
megiszsza, ha nincs, hét rétbe gyüri a gyomrát s inkább koplal,
mint hogy kosarat fonna, vagy töltést csinálna napszámba. Ezekkel
nem hogy magamfajta ember keverednék egy társaságba, de még a
béreseim is kizárnák maguk közül azt, a melyik olyan korcsmába
belépne, a hol a duhajok isznak. És énnekem nem fér össze a
természetemmel, hogy a kikkel egész esztendőn át éreztettem, hogy
tőlük őrizkedem, a választások alatt odamenjek közéjök, velük
együtt inni, csókolózni, ölelkezni. S a mi a legfőbb: hallgatni
azt, a mit ők beszélnek. Hogy én hallgassam azt, mikor nekem a
duhaj elkezd hazafiui erényekről beszélni! ő, a duhaj! a ki az
adófizetést csak a nemteljesítésből ismeri s a katonáskodás elől
vagy megszökik, vagy nyomoréknak <span class="pagenum"><a name=
"Page_260" id="Page_260">-260-</a></span> teszi magát, lúdtalpúvá
neveli a gyermekeit, hogy be ne váljanak! és nekem! ki minden
negyedben ott vagyok az adóhivatalban tartozásomat leróni, s soha
az államot egy font csempészett dohánynyal meg nem csaltam; a ki
magam a szabadságharcz alatt az utolsó fegyverletételig harczoltam
a hazáért; mind a hat fiammal sorba leszolgáltattam a
katonáskodást; a kinek a hozzájárulását megtalálják minden
adakozásnál, a hol emberiség, közművelődés, nemzeti intézet
követeli az önkénytes áldozatot! Ez az én censusom, kegyelmes
princz. A ki ezen felül esik, az az egyes, a ki alul esik, az a
nulla. S már most aztán menjek én oda közéjük s nézzem el és
hallgassam el, hogy nekem ott álljon fel az asztalra egy Tukmányi s
beszéljen előttem nemzetgazdaságról, az ország felvirágoztatásáról!
ő! a kinek kidül a háza oldala; nekem! a ki a magam keze
keresményéből építettem fel az új iskolaházat. Vagy hogy elém
álljon a részeges rektor, a kit tegnap hordtam le keményül, mint
egyházgondnok, a miért a gyermekeknek az algebrát és a hazai
történetet hitványul tanítja, s ma meg engemet tanítson ugyanaz
legmagasabb pénzügyi tervezetekre s Európa nagy történelmére, s
végül mind a ketten toljanak fel elém egy követjelöltet, mint
Karakán, s az mondjon nekem egy programmot, józan, ép öt érzékkel
biró, írni-olvasni tudó embernek: ő! a kinek az úr Isten csak egyet
felejtett el megadni a tökéletességei kiegészítéseül: egy pár
czímeres nagy szarvat.</p>
<p>Általános hahota tört ki, miközben Alienor azt mondá
Leonnak:</p>
<p>– Egy «drole de corps» ez a mi gazdánk.</p>
<p>Ő nem talált benne mást, csak furcsaságot, hogy ezek a parasztok
egymás között épen olyan chinai falat tartanak, mint a nagyságos,
méltóságos, kegyelmes és fenséges urak odafönn: holott egyforma
sáros csizmájú ficzkó valamennyi.</p>
<p>– De aztán a mi beszédünkkel meg volt ön elégedve, <span class=
"pagenum"><a name="Page_261" id="Page_261">-261-</a></span> Nagy
János uram? szólt, bátorságot véve mókázni a házi gazdával, a ki
elárulta magáról, hogy vele mindent szabad elkövetni.</p>
<p>– Tökéletesen. A mit princzséged szavalt, azt ugyan nem
értettem, mert angolul nem tudok: de annyit kivettem belőle, mert
skándálva mondta el, hogy jámbusokban volt írva: tehát vers
volt.</p>
<p>– Ah! Észrevette, hogy skandáltam? No de Napoleon beszéde csak
jó volt?</p>
<p>– Nagyon jó volt. Egészen hozzá illett a közönségéhez. Én
megértettem azt. A ki maga félbolond akar lenni, abból egész
bolondot csinálni virtus. Arra az «adjon Isten»-re, a mit Karakán
mondott, jobb «fogadj Isten»-nel nem lehetett volna válaszolni. De
énnekem az arczom égett volna ki a szégyentől, ha engemet látott
volna valaki, a mikor azt a beszédet hallgattam. Egyik vőm házából
hallgattam azt, a leeresztett ablakfüggönyök mögül. Oda sem a
kiváncsiság vitt, hanem valami más. Nem szeretem a
gyalázatoskodást. Megmondtam Tukmányinak a népgyülés kezdete előtt:
«Hallja az úr: feleljen érte, hogy minden szép rendben menjen
végbe, és az ellenjelöltnek és kisérőinek valami goromba tettel
megbántásuk ne történjék; mert itt leszek én, meg a hat fiam és
három vőm.» No én nem vagyok valami termetes ember (csak hat láb
magas volt, egy rőfnyi széles vállakkal), hanem a fiaimat tetszenék
látni! «Aztán ha valami tettlegességet találnának kezdeni az
ellenjelölttel a duhajok, akarom mondani, a tisztelt polgártársak,
a mi a községnek szégyenére válnék, hát akkor előjövünk ám mind a
tizen a petrenczerudakkal, aztán öt percz mulva nem lesz ám egy
csepp népgyülés se a vásártéren.» Mondok.</p>
<p>– Az Isten áldja meg érte, mondá Leon.</p>
<p>– Én csak a község becsületét őrzöm; úgyis elég rossz hírben
állunk. Nem kivánok én a követjelöltektől semmit, csak azt, hogy
hozzanak olyan jó törvényeket, a mik mellett az ország boldogulhat.
Azért szégyenlek oda menni, <span class="pagenum"><a name=
"Page_262" id="Page_262">-262-</a></span> a hol szónokolnak; mert
úgy beszélnek hozzánk, mintha éhen halók volnánk s ők ráznák le a
mannát az égből, s olyan ostobák volnánk, a kik mindent elhisznek.
Mikor idejönnek, össze-vissza csókolnak, ölelnek, kedves János
bácsinak neveznek, s a mint a választási oklevelet megkapták, s
betették a sarkukkal maguk után az ajtót, soha többet felénk se
jönnek; s ha mi megyünk fel hozzájuk, ránk sem ismernek. De
hagyján! a magunk apró bajai! De hát azok a szép programmok, a
mikben országos nagy dolgok vannak igérve. Nem mondom, hogy azokat
teljesítenék; de csak legalább ne olvasnók a neveiket szavazások
alkalmával a távollevők között.</p>
<p>Ez unalmas beszéd alatt legalább hatot ásított Alienor, minden
tartózkodás nélkül.</p>
<p>– Jobbat mondok én: szólt bele a háziasszony. A mi kedves
vendégeink el vannak törődve. A mult éjjel bizonyosan nem is
aludtak. Engedjük őket lefeküdni és kipihenni magukat. Tudom én,
hogy szeretik az urak a délutáni álmot. Paraszt ember is szereti,
hát még a ki ezt a törődést nem szokta.</p>
<p>Ezért az indítványért még Alienor is hálás köszönetét
nyilvánította a házi asszonynak, őszintén megvallva, hogy ő minden
porczikáját úgy érzi, mintha másoktól kapta volna kölcsön s azok
most mind visszakérnék.</p>
<p>– Bizonyosan meg is csömörlött a lelkem drága princz, attól a
sok zsiros ételektől. No ez ellen meg épen jó lesz egy kis
megkenés.</p>
<p>Alienor soha hírét sem hallotta e falusi prophylactikus
gyógymódnak, s azt hitte, mikor ágyba fektették szépen
levetkőztetve, s aztán a berendelt béresné elkezdte a hátát izmos
tenyereivel megdömöczkölni, a karját, csuklóit megropogtatni, hogy
szétmegy minden csontja izeiből, a kenő asszony azonban nagy
műértelemmel kidagasztotta a hátából a csömört s utána úgy elaludt
a princz, mint egy ürge.</p>
<p>Dumka urat is lehúzta a feje a kanapéra s rögtön elkezdett
<span class="pagenum"><a name="Page_263" id=
"Page_263">-263-</a></span> a szinhelyén horkolni, míg Csajkos uram
kiment a méhesbe, átadni a testét a délesti nyugalomnak. Csak Leon
maradt ott Nagy János urammal az asztalnál, melyről mindent
eltakarítottak, csak a boros üvegeket és a poharakat hagyták ottan.
A két férfi még kvaterkázott tovább és hallgatta a másik kettő
horkolását.</p>
<p>– Biz úgy van az kedves János bátyám, kezdé rá egyszer Leon,
odakoczintva poharát a házigazdáéhoz.</p>
<p>– Hát hiszen én mindent megértenék és mindenben megnyugodnám.
Még abban is, hogy mikor arról van szó, hogy Etelvár kerületének
szószólót kell küldeni az országgyülésbe, akkor ilyen ember, mint
ön, jön ide ajánlani képviselőül olyan embert, mint ez a herczeg.
Az urak odafenn jobban értik, mint mi, hogy ennek miért kell így
történni? Hanem egy dolgot még sem tudok magamnak megmagyarázni.
Azt beszélik, én nem tudom: igaz-e? hogy ez az úr itt, Dumka úr, a
választóknak négy faluban már fél bankjegyeket, ötveneseket
osztogatott, szavazataikra foglalóul.</p>
<p>– Igaz.</p>
<p>– És hogy azok a lefoglalózott választók azt a biztatást
nyerték, hogy a választás napján bankjegyeik kiegészítő felét az ön
kezéből fogják megkapni. Igy hallottam.</p>
<p>– Az is igaz.</p>
<p>– No már most ez az, a mit nem értek. Hogy ön tréfát űz a
választókból, azt értem; a ki tánczolni akar, annak dudás kell, a
ki muzsikál, nem pap, a ki prédikál. Hogy ön angol princznek
mutatja be a jelöltjét, azt is értem; ezeknek itt vagy zsíros süveg
kell, vagy koronás csalma, vagy közülök való paraszt, vagy idegen
potentát. De hogy ön: Zárkány Napoleon, a ki szolgabiró korában
börtönbe csukatta azt a peres félt, a ki önt meg akarta
vesztegetni, s a ki semmi ajándéknak hozzájárulható nem volt, hogy
ön most magára vállaljon olyan megbizatást, mely nem egyéb, mint
pénzzel való megvesztegetése a népnek, a <span class=
"pagenum"><a name="Page_264" id="Page_264">-264-</a></span> midőn
az mint biró itél az ország politikai vezetői felett! hogy ezt ön
elvállalhatta: ez az, a mit nem tudok megérteni.</p>
<p>Napoleon öcsém most kelepczébe volt szorítva. Ezek a paraszt
emberek veszedelmes őszinteséggel tudják a becsületbe vágó
kérdéseket föltenni, úrféle ezt hallatlanná tenné s csak a háta
mögött szólná meg érte.</p>
<p>Leon odanyujtá jobbját Nagy János elé, az asztalra fektetve,
tenyerével fölfelé. De Nagy János nem tette bele a magáét.</p>
<p>– Fog ön hinni a szavamnak?</p>
<p>– Attól függ, hogy mint lesz mondva?</p>
<p>– A félbankjegyeket nem én osztottam ki, az tehát nem az én
bűnöm.</p>
<p>– De a másik felét ön fogja kiosztani a szavazóknak.</p>
<p>– No hát én erre adom önnek szavamat, hogy a nálam levő
félbankjegyekért senki, de senki nem fogja jelenteni magát:
visszakapja egy csomagban az, a kinek sajátja.</p>
<p>– No akkor a csodák világa következik be!</p>
<p>– Kételkedik ön abban, a mit mondtam?</p>
<p>– Uram! Én nem ismerek Bátokon, Csiván, Kopronon és Máron olyan
embert, a ki egy fél ötvenesnek a másik felét otthagyná, mikor
elveheti.</p>
<p>– És én mégis azt mondom, hogy sem én, sem senki más a nálam
levő bankjegyeket a választók megvesztegetésére kiosztani nem fogja
és hogy azt azok maguk sem fogják kivánni. Erre becsületemet kötöm
le.</p>
<p>Rögtön beletette a kezét Nagy János uram Leon tenyerébe.</p>
<p>– Ez a legnagyobb szó, a mi után csak az elhivés következik:
ámbátor megvallom, hogy ezt épen olyan vakon kell hinnem, mint a
feltámadást; a mi szintén nehezen fog menni, de azért szent, hogy
meglesz. Tehát tudni most sem tudok semmit, de hinni: hiszek.</p>
<p>– Én pedig tudok is, hiszek is.</p>
<p>– S ez épen az elsőbbsége az úrnak a paraszt fölött.
<span class="pagenum"><a name="Page_265" id=
"Page_265">-265-</a></span></p>
<p>A beszélgetést egyszerre nagy hangos beszéd szakította félbe:
valaki a folyosón künn a házi asszonytól tudakozta lármásan, hogy
megebédeltek-e már az urak? be lehet-e hozzájuk menni? mire a házi
asszony azt felelé, biz azok most nagyobbrészt alusznak, de Zárkány
úr, meg a gazda ott ülnek még az asztalnál.</p>
<p>Azt a nyers, ráspolyzengésű hangot a bennlevők is felismerték, s
bámulva mondák egymásnak egyszerre:</p>
<p>– Tukmányi!</p>
<p>– A vad palatinus!</p>
<p>Már akkor nyitott be rájuk, előre tolva a hosszúszárú pipáját, a
mit az agyarai közt tartott.</p>
<p>Egy karmolással több volt az orrán, mint reggel; egyéb változás
nem történt az arczán. Csak úgy mosolygott, mint máskor, ha jó
kedve van, vagy ha haragszik.</p>
<p>– No te gézengúz! kiálta barátságos ökölfenyegetéssel Leonra.
Minket ugyan szépen lefőztél! Az ördög se bír többet ezzel a
néppel, úgy elrontottad. Most aztán igérjen neki valaki többet! S
még az asszonyokat is a nyakunkra huszítottad. Engem a feleségem
úgy elvert, mint a szapult ruhát. Soha se veri ki többet senki a
fejéből a vadaskerti csapláros Rákhelét. S csak legalább igaz
volna. De az a leány rám se néz. Mégis majd kikaparták a szememet
érte. De megállj, tüzes béka bujjék beléd. Ezt nem viszed el
szárazon. Ezért rettentő boszút fogok állni rajtad. Meg azon az
ánglus herczegen, a ki Árpádtól származott! Milyeneket tudtál
kigondolni! s csak úgy hevenyében! – Az Isten éltesse Nagy János
uramat! hát úgy-e, hogy jól viseltük magunkat? úgy-e, hogy
szavamnak álltam?</p>
<p>Ezzel odalépett az asztalhoz s felvett egy boros poharat.</p>
<p>Leon megfogta a kezét:</p>
<p>– Ugyan ne igyál már többet, hisz most is tele vagy.</p>
<p>– Igen, rossz vinkóval. Annak pedig csak egy orvossága van: az,
hogy igyék az ember rá még több bort, de jót: úgy-e bár Nagy János
uram?</p>
<p>A gazda azt mondta neki rá, hogy «tessék». <span class=
"pagenum"><a name="Page_266" id="Page_266">-266-</a></span></p>
<p>Akkor aztán barátságból mutatott Tukmányi úr egy «Kunststuckot»
azzal a pohár borral: a míg azt egy hajtókára felhajtotta egyet sem
kortyantott, sőt inkább az ivás alatt énekelve húzta végig ezt a
virtuózkiáltást: «paóóóón».</p>
<p>«Bravó! Jól sikerűlt».</p>
<p>– Kaszakő csapjon beléd! mondá aztán, leülve hüségesen Leon
mellé, s a pipáját az asztalra felnyujtva. De kikészítettél
bennünket. Tudtam, hogy ha tátogni engedünk, hát lehúzod az
angyalokat az égből lábaiknál fogva. Milyeneket hazudtál a
populénak! Én is csak tudok hozzá egy kicsit, de melletted
juhászkutya se lehetek. Ugyan, hogy tudtad kigondolni azt a két
ezer milliós hadikárpótlást? Még a gyerekeket is felbőszítetted. A
rektornak az ablakát mind bekenték fekete sárral, a felesége meg
jól megverte a polgári házasságért; olyat húzott a karjára a
sodrófával, hogy most vízzel borogatják. Az egész népet
elbolondítottad. De azért boszút állok. Nem is gondolod hogyan?
Nagyon furcsa lesz az. Igazi nemezis lesz. A miben vétkeztél, abban
bünhődöl. No de én nem haragszom, már kibékültem, no itt a
kezem.</p>
<p>– Félek tőle, hogy elsül.</p>
<p>– Már hogy a «disznóláb is elsül?» ezzel azt mondod, hogy az én
kezem disznóláb? No jó. Még azt is zsebre kell tennem. Megis
pofoztattál: az is az enyém lett. Majd kikapsz te ezért mind
egyszerre. – No hát igyunk még egy «páóóóónt», nem a te
egészségedre ám, ne gondold azt, hanem a mi kedves házigazdánk,
Nagy János uram egészségére, a gezetleni választók jövendő
pártelnökére.</p>
<p>– De már az nem leszek uram. Mindent rám mérhet az úr Isten.
Megteheti, hogy árestáns legyek Illaván; de hogy pártelnök legyek
Gezetlenben, már azt az egy keserű poharat csak el hagyja tőlem
múlni.</p>
<p>– Csak nem kell idejekorán tiltakozni. Hiszen nincs már szó
Karakánról. Úgy elszaladt az a püfölés elől, hogy lóháton sem
lehetett utólérni. Még a szűrét is itt hagyta az asszonyok keze
között. Pipogya ember! Kell is nekem <span class="pagenum"><a name=
"Page_267" id="Page_267">-267-</a></span> többet ilyen nyámnyila
követjelölt! Nem tudom, hogy gázolt ki a sömlyékből, ha beletévedt?
Kuruttyolhat ott a békáknak! Minek fog olyan dologhoz, a mihez nem
ért? mondtam én, hogy nem való medvének a papucs! Többet ide ne
tegye a lábát, mert én dobom ki, a nyakánál fogva!</p>
<p>A másik kettő meg volt felőle győződve, hogy Tukmányi olyan
részeg, mint a tök.</p>
<p>Akkor pedig nem ismerték az ő természetét.</p>
<p>Ő józanon is volt olyan részeg, mint más ember, mikor már sok
borfélét bevett, s a mit ennek a tetejébe ivott, az őtet már egy
cseppel sem tette részegebbé, mint a milyen éhomra volt.</p>
<p>Tudta ő most is, hogy mit beszél.</p>
<p>Mind alapos volt a fenyegetés, a mit ő hallatott.</p>
<p>Künn az utczán zeneszó és sürű rivallgás közeledett Nagy János
uram háza felé. Nem valami különös tünemény egy ilyen napon.</p>
<p>– Gyerünk csak az ablakhoz, nézzük meg, mi az? mondá Tukmányi. S
miután a másik kettő nem fogadott szót a meghivásra, ő maga ment az
ablakhoz, kikönyökölve rajta s a hosszúszárú pipát kilógatva az
utczára s nem törődve az indecens poziturával, melyet az asztal
mellett ülők irányában tanúsított.</p>
<p>A lárma, zenehang, rivallgás egyre közelebb jött, végre az egész
népcsoport megállt Nagy János uram háza előtt. Nagy tömeg volt. Ott
elcsendesültek. Akkor egy hórihorgas legény felemelve a nemzeti
zászlót, elkiáltá magát recsegő hangon:</p>
<p>«Éljen Zárkány Napoleon, képviselőjelöltünk».</p>
<p>Utána valamennyi, ki vékonyan, ki vastagon, egy riadó «éljen»-t!
melyre még a pamlagon alvó Dumka úr is felhorkantott, álmában
rebegve: «hogy volt? hogy?» Mire aztán Tukmányi odahajolt hozzá és
a fülébe kurjantott: «éljen Zárkány Napoleon, etelvári
követjelölt!»</p>
<p>(Ne muzsikálj a fülembe, czigány! morgott rá az alvó s tovább
horkolt.) <span class="pagenum"><a name="Page_268" id=
"Page_268">-268-</a></span></p>
<p>Tukmányi pedig, miután még kétszer ismételteté jeladással a
riadó jelszót, most már diadalérzettel dugta a pipát a szájába s
győzedelmesen lépegetett Leon elé, minden lépésnél felemelkedve a
sarkáról a lába hegyére.</p>
<p>– Nesze! Megkaptad! Ha te elverted az én követjelöltemet:
elverem én most a tiedet! Te veled magaddal! Ránk liczitáltad a
képviselőséget: már most maradjon rajtad! Te idehoztad a hátadon a
princzet: már most vigyen téged haza a hátán a princz! Én
megválasztatlak képviselőnek tégedet magadat. És ezzel aztán annak
a te húszezer forintodnak is fucscs! Kapsz a princztől ezt ni:
fűgét! Ez az én boszúm! Mondtam úgy-e? Pernicies tua ex te Israel!
Agyiő húszezer gyönge forintok! Majd megemlegeted te még a vad
palatinust! Megválasztatlak, te hétfejű sárkány! Oda nyomom bele a
hét fejedet a képviselőházba. Szervusz neked húszezer ártatlan
forint!</p>
<p>Azzal kaczagva, röhögve eltántorgott; még az ajtót is nyitva
hagyta maga után. Ott künn aztán összeölelkezett a kortesekkel s
együtt dalolta velük a frissensült új nótát:</p>
<div class="poem">
<div class="stanza"><span class="i0">«Napoleon a
fiskális!<br /></span> <span class="i0">Pöröl az a királylyal
is.<br /></span> <span class="i0">Kivívja jussunkat
Zárkány:<br /></span> <span class="i0">Bár rajta üljön a
sárkány!<br /></span> <span class="i8">Éljen
Napoleon!»<br /></span></div>
</div>
<p>A princz és a számtartó még erre sem ébredtek fel.</p>
<p>De felébredt valami más alvó: a gyanú Nagy János uram
szivében.</p>
<p>Oda állt Leon elé, olyan közel, hogy a bajuszaik hegyei
érintkeztek.</p>
<p>– Mi volt az a húszezer forint, a miről az a részeg ember
példálódzott?</p>
<p>Leon elmondta neki az egész dolgot, szórul-szóra, úgy, a hogy
történt.</p>
<p>– Tehát semmi igaz sincs az egész húszezer forintból?</p>
<p>– Azt elhiheti ön. <span class="pagenum"><a name="Page_269" id=
"Page_269">-269-</a></span></p>
<p>– Csak az ő elbolondítására lett az mondva. S már most ez az
ember, abbeli hitében, hogy önt húszezer forinttal megkárosítja,
mindent el fog követni, hogy önt megválasztassa s ön maga által
buktattassa meg a princzet?</p>
<p>– Kitelik tőle.</p>
<p>– Pedig hát egy szó sem igaz abból az ajánlott pénznyereségből?
No jól van. (A gazda még gyanakodott,) Hát mit szól ön hozzá: ne
fogadjam el ezek után a pártelnökséget Gezetlenben?</p>
<p>– De kérem, hogy fogadja el: sietett Leon válaszolni.</p>
<p>Nagy János most már megszorítá a kezét ifjú vendégének.</p>
<p>– Jó. Most már nem csak hiszem, a mit hiszek, hanem tudom is, a
mit tudok.</p>
<p>(Hogy mit tudott meg e szóból Nagy János uram, az majd kiderül
az események további folyásából.)</p>
<h3>A KÖZÖNYÖSEK TÁBORA.</h3>
<p>Alig lehetett lelket verni a két alvó úri emberbe. A harmadik
ott a méhesben szintén elaludta azt a nagy lármát, a mit a
polgártársak csaptak a ház előtt. Nem volt semmi tudomásuk arról a
nevezetes fordulatról, a mi az alatt történt, a míg ők a túlvilágon
voltak. Az egyetlen ember, a ki ezt megmondhatta volna nekik, a
herczegnő kocsisa, csak másnap reggel ébredt fel. Annak meg olyan
baja volt. Azt is ott hagyták Nagy János uram gondviselése alatt, s
innen tovább az ő jó négy lova vitte az urakat, a miket Nagy János
uram legifjabb legény fia hajtott.</p>
<p>Alienor egészen felfrissülve érezte magát e pár órai alvás után.
Talán a béresné magnetizáló tenyere is járult a fölépüléséhez.</p>
<p>– Mit kellene ennek a mi háziasszonyunknak ajándékba küldeni
ezért a szíves ellátásért? kérdezé Alienor Leontól. <span class=
"pagenum"><a name="Page_270" id="Page_270">-270-</a></span></p>
<p>– Ha már olyan nagylelkü kedélyállapotban vagy, hát tedd meg
azt, hogy vedd fel a karodra a kis háromesztendős leányát, s
kérdezd meg tőle, hogy hívják? Ezzel egész életére boldoggá teszed
az anyját.</p>
<p>Még útravalóval is telirakták a szekerüket.</p>
<p>A Pista legény kiereszté az ostort, a lovak egyszerre neki
rugaszkodtak, s a szekér kirobogott az utczára, a háziak sokáig
köszöngettek még utána.</p>
<p>A Jakab korcsmája előtt nagy csoport vigadó ember lézengett. «Jó
jel!» mondá Csajkos uram.</p>
<p>Ugyancsak ő figyelmezteté az urakat, mikor a templomon
túlhaladtak egy házra: «ez a rektor lakása».</p>
<p>Rá lehetett ismerni a besározott ablakokról.</p>
<p>– No ez kemény darab munka volt; jegyzé meg Alienor. Remélem,
hogy ennél nagyobb már nem jön.</p>
<p>– Dehogy nem jön! sóhajta fel Leon. Most jön még az örege.</p>
<p>– Micsoda? megint ellenség?</p>
<p>– Az még csak jó volna.</p>
<p>– Az Istenért! meg ne ijeszsz! Csak nem jó barátok ismét?</p>
<p>– Se nem ellenségek, se nem jó barátok; hanem a legrosszabbak: a
közönyösek. Az eddigiekkel gyerekmunka volt elbánni, ahhoz
akármelyik koczakortes ért; de a mi most jön: a sipotaiak, azok
próbálják meg a mestert, hogy mit tud? Azokat egyenkint kell
megmozgatni a helyeikből, s mindegyiknek az ajtajához más kulcs
kell, hogy betudjon az ember hozzájuk jutni. Sipota az a félelmes
hely a kortesnek, a mi a köd és szélcsend a hajósnak. Abban pedig
háromszáz szavazó lakik s dönt, mert választási hely.</p>
<p>Dumka úr szomorúan bólintott rá a fejével: a biz úgy van.</p>
<p>Jó este volt már, mikor megérkeztek Sipotára, a minek a külseje
falu, a belseje város, még emeletes házak is vannak a piaczán. Itt
lassan kellett hajtani, hogy a döczögős kövezeten el ne harapja az
ember a nyelvét. <span class="pagenum"><a name="Page_271" id=
"Page_271">-271-</a></span></p>
<p>Nem volt itt sehol semmiféle zászló kitüzve, a min Dumka úr mód
nélkül csodálkozott. Hisz ő küldött ötven darab zászlót ide
Stipsics úrnak, a ki hajdani hű pártbizományos, s a zászlók
kitüzésének specialis nagymestere. Nem kapta volna tán a levelet,
hogy hol vegye át a zászlókat?</p>
<p>Kapta biz azt Stipsics úr, de a másik kabátjában felejtette az
okuláréját, s mikor hazament, akkor jött a majorosa jelenteni, hogy
a tanyán dobkórt kapott két tehén, siessen a troikárral. Akkor
aztán megtalálta a kabátját az okúláréval, de otthon felejtette azt
a másikat, a melyikben a levél volt; majd a választás után
megtalálja s akkor el fogja olvasni.</p>
<p>Itt bizony senki rájuk se hederített.</p>
<p>Nem is várta őket senki, nem is állta el az útjukat senki.</p>
<p>A «nagy» vendéglőben, a hogy az «arany sas»-t nevezték, nem
fértek el mind valamennyien, mert csak egy üres szoba volt, a
többit elfoglalták a katonatisztek, a kiket gyalog és lovas
hadakkal iderendeltek a választás alatti rend és béke
fenntartására. Dumka és Csajkos uraknak tehát el kellett menni a
régi «fehér lóba», a hol jobban is el lettek látva; hanem azért
Dumka úr, a mint átöltözött, visszajött az urakhoz, hogy együtt
menjenek a casinóba.</p>
<p>Ez a gyülhelye az intelligentiának épen átellenben van az «arany
sas»-sal. Vállalkozó urainknak nem nagy utat kellett tenni odáig.
Dumka urat előre küldték a lépcsőn, hogy dörzsgyufák segélyével
csináljon világosságot a hátul jövőknek, mert ott sötét van, s a
lámpás luxus.</p>
<p>Innen egyenesen a casinóba lehetett bebukni, a szó szerinti
értelemben, a folyosó fél lábbal magasabb levén, mint a szoba
pádimentoma; úgy, hogy oda az idegen vendég rendesen azzal a szóval
szokott beesni «aláz-szolgája» helyett, hogy «utczu kutya, disznó,
emez amaz!» kijövet pedig annál nagyobb balletfigurával vehetett
bucsút: «a herkópáterét!» <span class="pagenum"><a name="Page_272"
id="Page_272">-272-</a></span></p>
<p>Az ott mindjárt a «szála» volt, a minek a közepét egy tekeasztal
foglalta el; annál gyakorolta magát egyes egyedül a
karombolpartieban egy rendkívül borzas hajú ifjú úr, a ki a belépő
uraságokat, látván, hogy idegenek, rögtön felvilágosította a
billiardnak arról a malitiájáról, hogy az kutyául húz, s a golyó
minden lökés után még egyet őgyeleg rajta a maga contentumára,
mielőtt megállna valahol.</p>
<p>Miután a princz sem ahhoz nem mutatott nagy kedvet, hogy
billiárdozni kezdjen, sem a falakra körülakasztott kardforgató
tableuxokat nem szándékozott sorba nézni; az olvasószobában pedig
mind olyan hirlapok voltak az asztalra felterítve, a miket az ember
otthon még tegnapelőtt olvasott: e szerint indikálva lett benézni a
kártyázó szobába.</p>
<p>Ott már csakugyan volt négy úr, a ki egy asztalnál ült és
paskevicset játszott: mint tudva van, ez az ország nagy hálára van
kötelezve e hirhedett hadvezérnek; azért is nevezték el a kedvencz
tarokkjátékot az ő nevére.</p>
<p>Az is bizonyos, hogy mikor valaki paskevicset játszik (föltéve,
hogy lelkiismeretes ember, érti a dolgot és pénzbe megy a
mulatság), akkor arra nézve a külvilág meg van halva, s sokkal
könnyebb egy imádkozó törököt feleletre bírni, mint egy
paskevicsjátékost. Annálfogva, mikor Leon bemutatá az uraknak a
bevezetett vendéget teljes czíme szerint: «Princz Nornenstein
Alienor» senki azt se mondta neki rá, hogy «tessék leülni!» s
valószínű, hogy ha Leon Dumka urat meg azzal mutatta volna be, hogy
ez meg itten IX-ik Pius pápa, egy hajszállal sem eszközölt volna
vele nagyobb hatást.</p>
<p>Nem volt mit tenni, mint várni a később érkezőkre.</p>
<p>Ezt nevezik aztán «csallóközi szerencsének!» (T. i. mikor az
ember át akar menni a vizen, s épen ott találja a révben a kompot.)
A legelső, a ki az ajtón utánuk benyitott, maga Nagybaróthy Sámuel
úr volt, az elmult országgyűlésen képviselője a kerületnek.
<span class="pagenum"><a name="Page_273" id=
"Page_273">-273-</a></span></p>
<p>Nagybaróthy Sámuel úr egyike volt azoknak a meghatározhatatlan
kifejezésű arczoknak, a miket, ha az embernek mindennap bemutatnak,
mindennap megint elfelejti a tulajdonosának a nevét, a kiről az
országház folyosóján, miután jól kidiscurálták vele magukat a
collegák, a mint hátat fordít, mindenki azt kérdezi egymástól: hogy
híják ezt a mi barátunkat? aztán egyik se tudja megmondani; a kit a
gyorsirók és riporterek minduntalan összetévesztenek egy másikkal,
meg egy tizenharmadikkal, a kik épen olyan megjegyezhetetlen
alakok, mint ő s a kinek folytonos hadjárata van a szerkesztőkkel,
kik minduntalan a «jelen nem voltak» lajstromába sorozzák a nevét,
holott ő ott volt és szavazott.</p>
<p>Leon sietett egymásnak bemutatni a két celebritást: a volt és a
leendő képviselőt. Mind a kettő szerfölött örvendett ennek a
különös szerencsének.</p>
<p>Leon azonban mindjárt karon fogta Nagybaróthy urat, s átvitte az
olvasó szobába.</p>
<p>– Legelőször is egy kérdést, a mire őszinte feleletet kérek.
Akarsz-e újra föllépni képviselőül e kerületben? mert ha akarsz,
akkor ebben a városban, a mi egészen a tied, fel se nyitjuk a
szánkat; megyünk odább. Igen, vagy nem?</p>
<p>– Igen nagyra becsülöm, hogy ilyen megtisztelő kérdést intézesz
hozzám. Ezt vártam is tőled. Én tehát egész határozottan mondhatom
neked, hogy nincs a török szultánnak, meg a persa sahnak, meg a
nagy mogulnak: együtt a háromnak annyi kincse, a miért én rá
hagynám magamat vétetni, hogy még egyszer odaragadjak ahhoz az
amerikai bőrhöz, a mivel az országház padjai be vannak húzva. Én
kimondtam, hogy visszavonulok, itt sem leszek a választások alatt,
megyek feleségestül Koritnyiczára. Én már kiszolgáltam a magamét.
Elég volt abból három esztendő. Kínlódjék más is.</p>
<p>– E szerint nem lesz semmi kifogásod az ellen, hogy összehíjam a
sipotai választókat, a mi jelöltünk programmbeszédének
meghallgatása végett. <span class="pagenum"><a name="Page_274" id=
"Page_274">-274-</a></span></p>
<p>– Bátran teheted; csak azt ne kivánd tőlem, hogy én is oda
menjek, mert én még a hírétől is irtózom minden dictiózásnak.</p>
<p>– Jól van. Akkor gyere vissza Alienorhoz s mulassátok magatokat
együtt, míg én eljárok a nyomdába a meghivó falragaszokat
kinyomatni.</p>
<p>Azzal újra visszavitte a kiszolgált államférfiút a præsumptiv
utódhoz s rájuk hagyta, hogy keressenek valami olyan közös themát,
a mi fölött eldiscurálhassanak: a mi ment, a hogy mehetett.
Nagybaróthy úr sokakat ismert Alienor ismerősei közül; csak hogy
azok mind nem azok voltak, a kiket Alienor ismert, s végűl
kérdezősködött a fivére felől, a ki függőket visel; mire Alienor
felvilágosítá, hogy az apjának csak egy fia van, s veheté észre az
elbámulásból, hogy ez most azt nézi az arczán, hogy hát most miért
nincs kifestve? Aztán hogy ő is mondjon valami kellemetest: hogy
milyen sokszor látta őt a képviselőházban nagy tetszés közt
szónokolni; a mihez aztán megint Nagybaróthy úr csinált furcsa
képet, mivelhogy az ő fényes szónoklatai, a miket három év alatt
(igaz, hogy mindig általános nagy tetszés között) tartani szokott,
rendesen ez egyetlen szóból állottak: «elállok!» Leon ez alatt
futott a nyomdába.</p>
<p>A nyomdász maga nem volt otthon: a mocsári szalonkáknak az ideje
volt s ilyenkor ő a lesben szokott ülni. Hanem otthon volt a
faktor: a ki egy személyben betűszedő is, meg nyomdász is; ő az
egész személyzet, a gőzgépet is személyesítve. Azonkivül olyan
siket, hogy mikor jön hozzá valaki, csak nyujtja neki előre a
papirtülköt, a minek az egyik nyilását a saját fülére illeszti, míg
a másik az izenet elfogadását várja.</p>
<p>Épen betüszedéssel foglalkozott Lapczi úr, mikor Leon berontott
hozzá s nagy figyelemmel hallgatá az alagúton keresztül azt a
megbizást, hogy Nornenstein Alienor meghivóját ki kellene holnap
reggelig nyomatni; három sorból áll az egész. <span class=
"pagenum"><a name="Page_275" id="Page_275">-275-</a></span></p>
<p>Az érdemes szakférfiú nagy szomorúan tette le a kezéből a
sorozót, a homlokáról a papiros ernyőt, s a szeméről a pápaszemet s
fejét búsan megcsóválva, mondá:</p>
<p>– Az lehetetlen.</p>
<p>– Mi rajta a lehetetlen? kurjantott a hangcsőbe Leon.</p>
<p>– Hát ez ni. Most szedem a holnapi szinlapot: «Moor Károly». A
felhívás czíme pedig Nornenstein Alienor. Mind a kettő «verzál». –
A kettőben együtt fordul elő öt darab O betű. A szekrényben pedig
nincs több, csak négy verzál O betű. És így a két szedés egyszerre
nem «állhat», egy «formába» sem tehető.</p>
<p>– Hát nyomják ki elébb a színlapot, aztán a plakátot. Kiáltotta
fülébe Leon.</p>
<p>Ez meg már oly megvetést keltő kivánság volt, hogy Lapczi úr még
csak feleletre sem méltatta azt, hanem letette a hangcsövet, s
folytatta tovább a szedést.</p>
<p>És igazsága volt. Mikor ő maga az egész nyomdászszemélyzet.
Aztán van a rendelkezésére egy Guttenberg korszakából való fasajtó,
a mit neki magának kell háromrét feltakarni, a papirt
beleilleszteni, megint háromrét letakarni, azután a hengert a
nyomdafesték fölött meggurítgatni, s ismét a szedés fölött végig
dömöczkölni; akkor a rámát ráfektetni, s végül a sajtórudat
kétszer-háromszor rárántani. A míg így ötven szinlap elkészül,
akkorra épen éjfél van s az embernek aludni is kell.</p>
<p>Leon nem tudott máskép segíteni a dolgon, mint hogy felkereste a
szinigazgatót a kávéházban (az nap épen nem volt előadás) s
rábeszélte, hogy engedje Moor Károly vezeték nevét csak egy O-val
nyomatni; a mit sikerült tőle megnyerni, annyival inkább, mert még
az iránt is meg kellett alkudniok, hogy holnap délelőttre a
vendéglő nagy termét engedje át gyűlésteremnek, ott levén külömben
felállitva a szinpad. Két páholy árában letett egy darab százas
ratifikálta a szerződést.</p>
<p>Igy aztán sikerült Leonnak megoldani azt a bonyolult
<span class="pagenum"><a name="Page_276" id=
"Page_276">-276-</a></span> kérdést, hogyan lehessen a szinlapot
is, meg a meghivót is kinyomatni holnap reggelig?</p>
<p>Alienor pedig az alatt haza is ment, le is feküdt.</p>
<p>De majd megette Leont, mikor az elmondta neki, hogy a gyülést
holnaputánra hívta össze.</p>
<p>– Hát miért nem holnapra? Hisz én, ha egy egész napot itt kell
ülnöm ebben az átkozott fészekben hiába: hát megzöldülök az
unalomtól!</p>
<p>– Csak ne jőjj tűzbe. A harag nem egészséges. A meghivóknak kell
egy nap, hogy azokat a közönség meglássa a falon. Te pedig nem
fogod magadat megunhatni az alatt. Van gondoskodva felőle. Délelőtt
látogatásokat teszünk. Meg kell tisztelnünk a társaság sommitásait,
a kiktől a kedvező fogadtatás függ. Már tudtul adtam az irányadó
czéheknek és közintézeteknek, hogy azokat is meg fogjuk látogatni.
Ez jó hatással lesz. Délután majd deputátiók jönnek hozzád, s a mi
üres időd marad, az alatt meg kell tanulnod könyv nélkül azt a
rövid kis szónoklatot, a a mit holnapután elmondandó lész a gyűlés
szine előtt, este pedig díszelőadás lesz a tiszteletedre, azt végig
kell nézned és ugyancsak tapsolnod annak az úrnak, a ki Moor
Károlyt és Ferenczet fogja játszani, – egy személyben, – a ki ugyan
nem választó, de nagy kortes s sok helyre bejár.</p>
<p>– Hüj! Tyhüj! Atya úr Isten Bajorországban! Szörnyedezett el
Alienor. Hiszen Napoleon Lajosnak nem került nagyobb munkájába
magát Francziaország császárjává megválasztatni, mint nálatok
valakinek magyar képviselővé.</p>
<p>– Az is igaz. – Hagyta rá Leon, s aztán ő is lefeküdt.</p>
<p>Alienort aztán egész éjjel háborgatták mindenféle deputátiók, a
mik nem jönnek ugyan fáklyászenével, hanem az embernek a bőrén
annál érzékenyebb emlékeit hagyják üdvözlő csókjaiknak.</p>
<p>Másnap reggel azt mondta Leon, hogy most legelső <span class=
"pagenum"><a name="Page_277" id="Page_277">-277-</a></span>
látogatás a csizmadiaczéhnél leend: mert ma heti vásár van, később
ki kell menni a mestereknek a piaczra.</p>
<p>Princz Alienort ketten Dumka úrral közre fogták, hátul Csajkos
uram kisérte: semerre se szaladhatott el. Kellett neki menni a
csizmadia czéhházhoz.</p>
<p>Ott nagy frequentia fogadta; leültették az asztalfőre. Leon
tartott az egybegyültekhez egy beszédet, melynek folytán kifejté,
hogy ő és jelöltje a magas politikában a Bentham-iskolához
tartoznak, melynek alapelve, mint ezt tudni méltóztatik, az, hogy a
czéheket fenn kell tartani, s a bécsi susztereknek nem kell
megengedni, hogy itt nálunk boltot nyithassanak.</p>
<p>Ez a beszéd nagyon tetszett.</p>
<p>Dumka úr, ki egy kissé hátra maradt az urak eltávozta után,
csakhamar utólérte s ragyogó orczával tudósítá őket, hogy ez a
látogatás a legjobb eredményeket szülte: itt most bizonyos harmincz
szavazatot nyertünk. Be is írta azt a lajtromba.</p>
<p>Innen a fazekas-czéhbe mentek. Ott azt szónokolta Leon, hogy a
legközelebbi világtárlaton a sipotai cserépkorsóknak első helyre
kell tétetniök.</p>
<p>(– Húsz bizonyos szavazat! rebegé Dumka úr, a jegyzőkönyvébe
firkantva.)</p>
<p>Azután meglátogatták Golyhó urat, a legtekintélyesebb
fűszerkereskedőt, a ki a boltjában fogadta őket, a pudlin ülve, s
onnan beszélt le hozzájuk a lábait lógázva, s odaveregetett
Alienornak a vállára, olyan kontemfinter, mintha Sipotán csakúgy
henteregnének a princzek, a közben tartott neki értekezéseket a
hazai kereskedelem hátramaradásának indokairól, végül biztosította
magas pártfogásáról. (Ez tekintélyes ember a városban, súgá Dumka
úr: a hova ez szavaz, a kereskedők mind odamennek.)</p>
<p>– De már most, ha a «fehér elefántnál» voltunk, akkor a «fekete
kutyához» is elmenjünk; mert ezek rivalizálnak, s ha megtudja, hogy
amott voltunk, itt meg nem: ellenségünk lesz. <span class=
"pagenum"><a name="Page_278" id="Page_278">-278-</a></span></p>
<p>A «fekete kutya» meg posztókereskedő volt. Az finom, udvarias
ember volt. Alienornak még a csizmáját is leporolta; s a
legvékonyabb hangon biztosítá az urakat, hogy ennél nagyobb
szerencse a házát soha se érte, s kényszeríté őket a boltból a
szobába bemenni, bemutatta nekik a két fiát, az egyik rajzolt, a
másik hegedült. Alienornak meg kellett nézni a rajzokat, s meg
kellett hallgatni egy Chopin-etude-öt, s végül megigérni, hogy mind
a két ifjú lángészt becsinálja valami akadémiába odafenn
Budapesten.</p>
<p>– Lesz-e még sok ilyen látogatásunk? kérdé Alienor.</p>
<p>– Csak egy helyre megyünk még: Brnyasztevics Tózsó úrhoz. Ez
okvetlen meglátogatandó. Itt szerbek is laknak s azoknál mindennap
megfordul, nagy szükségünk van a barátságára. De nézd, micsoda
szerencse. Épen itt jön az utczán Brnyasztevics úr. Szervusz
goszpodine!</p>
<p>Azzal Leon elfogta a szemközt jövőt: beszédbe eredt vele, még
pedig ráczul, s a hogy a tősgyökeres szerbek szoktak, egyszerre
beszélt mind a kettő, kérdezett is, felelt is, még pedig igen
fennhangon, végre Brnyasztevics Tózsó úr úgy látszott meg lett
nyerve ez ügynek, mert elváláskor megszorította a kezét Alienornak.
Olyan hideg volt a keze, mintha jégbe lett volna hűtve.</p>
<p>– Ki volt ez az úr, a kinek a neve kimondásához két ember kell:
egyik a ki prüszszent, a másik, a ki kedves egészségére
kivánja.</p>
<p>Ez a város oráculuma.</p>
<p>– S mi programmot mondtál neki a nevemben?</p>
<p>– Ő azt kivánta tőlünk egy lélekzet alatt, hogy szabadítsuk fel
Boszniát és Herzegovinát, az oláhoktól vegyük el a templomot s az
omladinát törvényczikkelyezzük be, én még mindezek fölé azt is
megigértem neki, hogy törvényt fogunk hozni, melyben a
szakállviselés megtiltatik. Ennek nagyon megörült s felcsapott
rögtön.</p>
<p>– Talán borbély?</p>
<p>– Persze hogy az. <span class="pagenum"><a name="Page_279" id=
"Page_279">-279-</a></span></p>
<p>– Ejnye, ha tudtam volna! Megkértem volna, hogy borotváljon meg.
Már három napja, hogy nem vagyok megborotválva; csak úgy ég a
képem.</p>
<p>Leon nevetett. Gondolta magában: «Szegény princz! ő azt hiszi,
hogy nincs megborotválva».</p>
<p>– Hová megyünk még?</p>
<p>– Hát a paphoz. Azt csak nem kerülhetjük el. Szükségünk van az
áldására, meg a szavazatára.</p>
<p>S ha már a paphoz elment Alienor, a tanítót hogy kerülhette
volna ki? a kit Leon professornak szólított, s nagyon megdicsérte a
szép rendet, a mit iskolájában talált.</p>
<p>A polgármestert pedig épen nagyon illendő volt meglátogatni,
mert ez igen sokat tehet.</p>
<p>De megbocsáthatlan bűn lett volna elmellőzni Igriczi Lőrincz
fiskálist, a kinek legtöbb kliense van, s ő a takarékpénztár
ügyvédje: tőle függ, hogy a választó polgárok váltói
felmondassanak-e, vagy prolongáltassanak? a mi igen hatályos
coëfficiens a választások alkalmával. Ezt tökéletesen lekenyerezte
Leon azzal a biztatással, hogy ha Alienort választják meg, Sipota
is kap törvényszéket.</p>
<p>(– No ez legalább tizenöt szavazatot hoz magával! örvendett
Dumka úr, s bejegyezte ezzel a contingenssel a jegyzőkönyvbe.)</p>
<p>– Járunk-e még sokat? kérdezé Alienor, összeroskadó félben.
Nekem a lábaim már kiálltak. Hisz ez az athletaklubb tagjainak
való: Ezen a rémséges kövezeten! Ugy hiszem, szándékosan rakták
ezeket a köveket így le, hegyeikkel fölfelé, hogy elvegyék az
asszonyoknak a kedvét a házból kijárástól. Nem koldultunk még elég
szavazatot össze?</p>
<p>– Még nem, felelt őszintén Dumka úr; még hiányzik hatvan
szavazat.</p>
<p>– Üssük azokat már agyon!</p>
<p>– Az nem lehet; a katonaság nem engedi.</p>
<p>– No. Vége van. Nem megyünk több látogatóba, <span class=
"pagenum"><a name="Page_280" id="Page_280">-280-</a></span> mondá
ki Leon. Most már megyünk vissza a tanyára ebédelni.</p>
<p>– Csunya hidegvérü nép ez a sipotai! Sehol sem marasztottak meg
ebédre. Pedig a vendéglői lakomától már borzadok monda Alienor.</p>
<p>Borzadhatott is. Sütötték már a számára a birkaczombot, a mit
úgy adnak fel eléje, mint «Reh-filet à la prince Alienor».</p>
<p>A mint azonban hazafelé mennének, az utcza tulsó végén jön rájuk
szemközt egy úri ember, fején szajkótollal diszített vadászkalap.
Kezében lovagostor; mintha ő volna a legnagyobb vadász és lovas a
városban.</p>
<p>– Hó! ez elől meg kell szöknünk! mondá Leon, visszarántva
karjánál fogva Alienort.</p>
<p>– Miért? szólt elbámulva Dumka úr, hisz ez Potyási barátunk.</p>
<p>– Épen azért tünjünk el előle.</p>
<p>– De ez a leghíresebb kolompos a városban. Első kortes.</p>
<p>– Tudom én azt. Csakhogy ez olyan ember, a kinél egy kézszorítás
ötezer forint. Ez a nulla. Azon fölül kezdődik az egyes.</p>
<p>Ettől a szótól aztán Dumka úr megszeppent.</p>
<p>– De hová meneküljünk? Már észrevett bennünket s nekünk
tart.</p>
<p>– Meneküljünk be ide Kalán mesterhez.</p>
<p>Kalán mesternek a kapuja fölött egy pléhtábla lengett, a mire
egy szétterpesztett olló volt kifestve: a mi azt tanusítá, hogy
szabó.</p>
<p>– De hisz oda is utánunk jön.</p>
<p>– Azt nem teszi, mert tartozik Kalán mesternek húsz forintjával
már három esztendő óta.</p>
<p>Csakugyan bemenekültek e biztos várba.</p>
<p>– De hát mit csináljunk idebenn? patvarkodott Alienor. Csak nem
teszünk Kalán mesternél Staatsvisitet? <span class=
"pagenum"><a name="Page_281" id="Page_281">-281-</a></span></p>
<p>– Szabatunk vele Dumka úrnak egy paletot-t.</p>
<p>Dumka úr hasztalan szabadkozott: neki kellett magát feláldozni a
közügyért, hogy Sipotáról paletot-t vigyen haza.</p>
<p>– Az alatt Csajkos uram maradjon a kapuban, s lesse, hogy
elment-e már a félelmes ember? s adja hírül.</p>
<p>Kalán mester semmi rendkívülit sem talált benne, hogy ily
megtiszteltetés érte. Ő nem csak szabómester volt; hanem versíró
is. A hol csak üres papirost talált, azt mindjárt teleirta verssel.
Megigérte, hogy délutánra kész lesz. Nem a paletot, a mit Dumka
úrra szabott, hanem a győzelmi költemény, a mit a princz számára
fog varrni.</p>
<p>Hogy Csajkos úr sokáig nem jött be, (az a veszedelmes úr
bizonyosan ott ólálkodott az utczán) Leon előkerestette Kalán
mesterrel azokat a szép verseket s felkérte, hogy legyen szíves
azokból a princznek néhányakat felolvasni, mely kérelemnek
bőségesen elég lett téve.</p>
<p>(«Ez is egy szavazat!» vígasztalá magát Dumka úr, mikor végre
Csajkos uram jelt adott, hogy ki lehet már jönni.)</p>
<p>«Egy országot egy lóért!» rebegé Alienor, ki közel volt hozzá,
hogy valamelyiknek kisérői közűl a hátára kapaszkodjék s úgy
vitesse magát haza.</p>
<p>Otthon aztán, a mint az ebédet kiki a háta mögé dobálta, Leon
nem hagyott neki addig nyugtot, míg elő nem vette a számára
készített programmbeszédet, s meg nem tanultatta könyv nélkül.
Akkor aztán elszavaltatta maga előtt az egészet: oktatva védenczét
a szavak magyaros kiejtésében, hogy a kettős betűket világosan
megpattogtassa: az «ő»-t az «ü»-vel, a «b»-t a «p»-vel semmiképen
fel ne cserélje: a mondatok végső tagját francziásan meg ne húzza;
ne hadarjon, hanem csendesen potyogtassa a szót, s a végső három
sort emelkedett hangon, teljes torokerőltetéssel mondja el; mert
akkor lesz nagy a hatás.</p>
<p>– Nem! ilyen kegyetlen kínzást még az udvarmesterem sem követett
el velem kis gyerek koromban! sóhajta <span class=
"pagenum"><a name="Page_282" id="Page_282">-282-</a></span> fel
Alienor, mikor Leon felszabadítá, hogy «mára elég lesz, majd holnap
reggel még egyszer előveszszük».</p>
<p>Most menjünk a szinházba!</p>
<p>Még aztán Moor Károlyt végig nézni! Sipotán!</p>
<p>Ezen az éjszakán már az forgott a fejében Alienornak, hogy ő
megszökik ez elől a dicsőség elől. Csak azt várja, míg Leon
lefekszik aludni.</p>
<p>Csakhogy ez a szándéka a miatt nem volt kivihető, hogy Leon
egész reggelig nem feküdt le. Kinyittatta magának a vendéglő nagy
termét, a hol a szinpad volt, s ott csinált Dumka úrral, meg
Csajkos úrral egész éjjel – statisztikát.</p>
<p>Mert ez a leglényegesebb része a feladatnak. Összeírni
névszerint mind a híveket, s azután felosztani őket, kit, honnan,
milyen alkalmatossággal, melyik kortesvezér felügyelete alatt kell
majd behozatni? hogyan gondoskodni ellátásáról? ha a tanyára
kiment, utána küldeni, lefülelni, behozatni erővel; ha beteg,
kihúzni az ágyból; ha halálán van, bíztatni, hogy várjon még egy
kicsit, és aztán vigyázni, hogy a sok közűl valakit el ne fogjon a
kánya! a hol ingadozást venni észre, oda apostolokat küldeni
szaporán a megtámasztás végett. Ez nagy munka!</p>
<p>Reggel aztán nem volt mit tenni Alienornak, mint megadni magát
és nekiöltözni a programmbeszédnek; a mit még egyszer
elrecitáltatott vele Leon.</p>
<p>– Soha életemben ilyen nyomorultul nem éreztem magamat, mint
most; panaszkodék Alienor, izgatottan járva fel s alá a szűk
szobában, mint a menazsériás tigris a ketreczében. Mintha egy óra
mulva kivégezni vinnének. Ha egy ajtót becsapnak, minden ideg
megrándul a nyakamban. Csak már átestem volna rajta.</p>
<p>Leon vigasztalá, hogy «ez csak az első alkalommal van így;
harmadik, negyedik választásnál föl sem fogod venni».</p>
<p>– Dejszen, nincsen az athleta-klubban az a gyors futó, a ki
engem utolérjen, ha még egyszer azt mondják, hogy menjünk
képviselőjelöltnek! <span class="pagenum"><a name="Page_283" id=
"Page_283">-283-</a></span></p>
<p>– Jó lesz egy kis veres bort innod.</p>
<p>Leon hozatott Alienornak veres bort. Attól meg úgy elkábúlt a
feje, hogy az egész programmbeszédet elfelejtette. Hirtelen aztán
hideg vizet ivott megint nagy mennyiségben, a mivel aztán úgy
megbolondította a gyomrát, hogy egészen odalett.</p>
<p>Végre eljött a rettegett percz. Megérkezett a küldöttség, mely a
jelöltet meghívja a gyűlés elé. Dumka úr volt a szónok.</p>
<p>«Te, ki kora ifjuságodtól fogva…»</p>
<p>Egy szóval: a közönség felgyülekezett s várja a
programmbeszédet.</p>
<p>A jelöltet a folyosón át vezették azon ajtóhoz, mely a szinpadra
nyílik. Az leendett a szónoki emelvény. A hallgatóság a nézőhelyet
foglalta el.</p>
<p>«Tele van a terem!» sugá örvendezve Dumka úr.</p>
<p>Mikor Alienort bevitték a színpadra, azt hitte Sidrák, Misák és
Abednego tüzes kemenczéjébe taszították bele. Ember hátán ember
volt a teremben, s a kánikulai hőségben úgy sütött fel a színpadra
az embertömeg, mint a befütött kemencze. Gőzfürdői athmosphaera
volt.</p>
<p>Alienort az ájulás környékezte. Az a gondolatja jött, hogy onnan
a trempolinról leugorjon: lehetetlen, hogy ez a vastag levegő fenn
ne tartsa: keresztül uszik rajta, az emberek fejei fölött. Ott
előbb Leon bemutatta őt a választóknak, s aztán felkérte, hogy adja
elő programmját.</p>
<p>Alienor megküzdött vele. Elmondta a betanult beszédet, oly
hangon, a milyenen beszélhet valaki, a kinek egy gyapjus zsákot
tettek a mellére; nem hallott abból senki semmit. Hanem azután
előállt Leon s elmondta, hogy ime rövideden ezek azon alapelvek, a
mik a jelölt politikai meggyőződését képezik, s a miket ő bátor
lesz bővebben kifejteni.</p>
<p>Tartott ezután egy szép, komoly és okos beszédet, melyben
mindazt elmondta, a mit a választóknak szükséges volt megérteni. A
beszéd hét negyed óráig tartott. <span class="pagenum"><a name=
"Page_284" id="Page_284">-284-</a></span></p>
<p>Alienort az alatt a halál minden gyötrelmei környékezték. Neki
is ott kellett állni az alatt tolmácsoló barátja mellett. Nem
látott ő már emberarczokat, csak kék és zöld chaoszt a szeme előtt,
s nem hallott beszédet, csak egy megszünni nem akaró patakzúgást a
fülében, közte süvöltő szélrobajjal (ez volt a közönség helyeslő
éljenzése). Az izzadtság csorgott végig a hátán, s a lába szárai
bizseregtek, mintha hangyák szaladgálnának rajta, s az egész épület
mintha köröskörül forogna vele.</p>
<p>Hét negyed óra alatt a választó közönség is, a jelölt úr is
porhanyóra meg volt főve; akkor aztán kitöltötte őket a serpenyőből
a szakács. Meg lehettek vele elégedve.</p>
<p>Alienor maga sem tudta, hogy került vissza a szobájába.</p>
<p>– No barátom, mondá Leonnak, mikor ujra visszanyerte öt érzéke
használatát, a dahomeyi szultán, a ki az idegeneket kullancsokkal
tölt verembe vetteti s úgy kínzatja halálra, hozzátok képest
kegyelmes ember.</p>
<p>– Ugy-e meg vagy vele elégedve?</p>
<p>– Nem kivánom az ismétlését.</p>
<p>A siker azonban kézzelfogható volt.</p>
<p>A gyülés után egyik küldöttség a másiknak adta a kilincset,
megannyian teljes megelegedésüket nyilvánítva a hallott dolgokkal.
Ott volt Nagy János uram is Gezetlenből s nyilvánítá, hogy ez a mai
beszéd már egészen jó volt.</p>
<p>De legkedvesebb meglepetés várt Alienorra akkor, a midőn a
sipotai érdemes csizmadia czéh küldöttsége megjelent előtte, s
elhozta számára a mesterlevelet, melynek tanúsága szerint
Nornensteini Pracz Alienor princz megválasztatott egyhangulag a
sipotai becsületes csizmadia czéh tiszteletbeli tagjának, miről is
a pecsétes levél mai napon kiállíttatott.</p>
<p>– Te! mondá Alienor Leonnak. Hát már most én ezeknek a
csizmadiáknak collegájuk vagyok? Nagyon jó. Legalább, ha ezentúl
Octavian fejedelem nem akar pénzt <span class="pagenum"><a name=
"Page_285" id="Page_285">-285-</a></span> adni, azzal
fenyegethetem, hogy kiakasztom a czégért a lakásom elé: «princz
Nornenstein Alienor csizmadiamester ajánlja magát a tisztelt
közönségnek sarukat és topányokat foldozni».</p>
<p>Délután felé már Alienoron kezdtek mutatkozni gyönge symptomái a
bekövetkező sárgaságnak.</p>
<p>Dumka úr és Csajkos úr nagy dologban voltak.</p>
<p>Egész délután szaladgáltak alá s fel a városban, s jöttek haza
kipirult orczával, izzadó homlokkal, jelenteni Leonnak, ki egy
helyben ült, mint valami jótékony czélú tombola pénztárnoka: «a
Csonka Nagy Mihály aláirta az ívünket!» Azután megint: «a Kulimász
Gergő annyi, mint bizonyos!» – «Megfogtuk szerencsésen Talyiga
uramat, a fiával együtt.»</p>
<p>– Töbörtsög Máté azt igérte, hogy akkorra haza jön a hosszú
fuvarból.</p>
<p>– «Annak a szegény Czoki Péternek felmondták a kölcsönét a
takarékpénztárnál: egy pár sort kellene írni Igriczinek!»</p>
<p>Leon jegyzett és correspondeált.</p>
<p>Közbe-közbe felszaladt Kalán mester, hozta a diadalnótát a
jelölt úr számára. Nagyon szép vers volt. Egy óra mulva megint
előkerült: nehány új strófát hozott, a mik még annál is szebbek
voltak.</p>
<p>Leon segített neki azokat eldalolni.</p>
<p>Alienor közel érezte magát a csendes megtébolyodáshoz.</p>
<p>– Te Leon; nyögé elhaló szóval. Én már magam is annyira bele
vagyok heczczelve ebbe a választási izgalomba, hogy azt képzelem,
ettől függ Magyarország felvirágzása, Európa békessége, a
keresztyénség diadala, és mindnyájunknak lelki üdvössége s ha
megbukunk, nem marad számomra más hátra, mint levegőbe röpitenem
magamat egész Sipotával együtt.</p>
<p>Délután hat órakor Dumka úr és Csajkos úr azzal a leverő hírrel
tértek meg, hogy még mindig hiányzik <span class="pagenum"><a name=
"Page_286" id="Page_286">-286-</a></span> huszonöt szavazat, s az
már sehonnan elő nem teremthető. A túlsó párt még annyival
erősebb.</p>
<p>– De uram s én Istenem, monda Alienor: hisz még ellenjelöltünk
sincsen.</p>
<p>– Dehogy nincsen! Lamentált Dumka úr. Csak titkolja még az
ellenfél a nevét. De meg van az dugaszban. Az utolsó órán rukkolnak
elő vele. Mindig így szoktak tenni az ármányosak.</p>
<p>– No hát már most majd én is gondolok ki valamit; mondá Leon. Én
megyek ki szétnézni a városban. Dumka úr maradjon itthon.</p>
<p>Azzal nyakába vette a várost.</p>
<p>Késő este vetette haza.</p>
<p>– Heureka! Monda az otthon levőknek. Megtaláltam, a mire még
szükségünk van. Lesz még negyven bizonyos szavazatunk.</p>
<p>– Halljuk! – De halljuk!</p>
<p>– Hát legelőször is tíz bizonyos szavazatot fedeztem föl: – hol?
– a cholerakórházban. Ott van tíz darab reconvalescens beteg, a ki
senki másnak nem jutott eszébe. Holnap korán reggel meglátogatjuk a
kórházat, s mind a tíz szavazat bizonyosan a miénk, s ez az egész
lakosság közt a legjobb sensatiót fogja költeni.</p>
<p>Erre még Dumka úr is fintorgatta az orrát.</p>
<p>– A második felfedezésem még nevezetesebb.</p>
<p>– Halljuk! – De halljuk!</p>
<p>– A mózeshitű polgártársak e városban harmincz szavazattal
rendelkeznek. Most tudtam meg, hogy az éjjel a sakternek fiú
magzatja született. Elővettem: rábeszéltem, hogy hívja fel princz
Alienort a vallási felavatás szertartásánál keresztapának. A derék
férfiú megigérte.</p>
<p>– Mit? Micsoda az? vágott közbe Alienor.</p>
<p>– Óh, igen egyszerű czeremonia. A keresztapának ott semmi egyéb
dolga nincsen, mint a végzett szertartás után leülni a terített
asztalhoz. Az operateur akkor elkezd chaldeai nyelven imádkozni;
azután fölvesz egy poharat, <span class="pagenum"><a name=
"Page_287" id="Page_287">-287-</a></span> telve borral, azt
megizleli, tovább adja. Az asztal körül mind sorban megizlelik, míg
visszakerül az a keresztapához, a ki a maradékot fenékig kiiszsza.
Az egy igen szép patriarchális szertartás.</p>
<p>No ez ugyan jó gondolat volt Leontól! Ezzel minden semita
eredetű honpolgár a mi jelöltünk számára van megnyerve!</p>
<p>Ezzel a három főkortes vezér kiosztotta egymás között a
szerepeket. Az éjjel Leon a felső városban, Csajkos uram az alsóban
fogják sorba járni a korcsmákat s a polgárokat kapaczitálni, míg
Dumka úr otthon marad a «Fehér lóban» s az érkező izeneteket
átveszi, a tisztelt jelölt urat pedig hagyják ez éjjel magára, hogy
kedve szerint kipihenhesse magát.</p>
<p>Abban maradtak aztán.</p>
<p>Reggel három órakor, mikor Leon hazafelé vándorolt a
korcsma-inspiciálásból, szemközt rohan rá, ijedt ábrázattal Csajkos
uram; ezzel az örvendetes hírrel:</p>
<p>– Az éjjel princz Alienor megszökött, Dumka úr pedig
megbolondult!</p>
<h3>A NŐ SEGÉLYE.</h3>
<p>– Mi történt? Kérdé Leon, megfogva Csajkos uram gallérját két
kézzel, hogy tovább ne rohanjon.</p>
<p>– Hát tudom én? Reggel, mikor az utolsó tanyán elvégeztem az
inspiciálást, mentem haza szépen a «Ló»-ba; a kapuban majd
összeütöttük az orrunkat az aranysasi házszolgával: egy levelet
hozott Dumka úrnak. Mondtam, hogy én majd átadom neki, azt mondta,
hogy ő maga akarja átadni neki, erre én azt mondtam neki, hogy jól
hátbavágtam. Erre ő azt mondta, hogy elszaladt. Akkor beviszem a
levelet Dumka úrnak. Dumka úr, nem tudom én, részeg volt-e,
álmodott-e valamit? a mint a levelet elolvasta, kiugrott az ágyból,
hasba lökött, azt mondta, hogy szaladjak mindjárt, fogassak be;
elszökött a princz! ő <span class="pagenum"><a name="Page_288" id=
"Page_288">-288-</a></span> szalad utána. Akkor én kifutottam az
istállóba, nagyot ütöttem a kocsisra, hogy mért nem fog már? Aztán
segítettem neki felszerszámozni; Dumka úr ezalatt felpofozta a
pinczért, hogy mért nem siet a számadással? azután kijött,
megpálczázta a kocsist, hogy mért nincs készen? a kocsis aztán
végigverte a lovakat. Nagy verekedés volt ott! Mikor már ment a
szekér, akkor dobta le nekem ezt a levelet a számtartó úr, hogy
hozzam el a tekintetes úrnak, olvassa el, de pofon ne üssön aztán
maga is!</p>
<p>Leon átvette az összegyűrt levelet s kisimította annak ránczait
a térdén.</p>
<p>S aztán olvasta a levelet fenhangon.</p>
<p>«Uram! Négy nap óta hagyok már magamból önök által bolondot
csináltatni, olyan nagyot, a milyen valaha a Bedlamen kívül
szaladgált. Járok nyaktörő útakon, részeg parasztok táborával,
szorongatok piszkos tenyereket ezer számra; eszem és iszom egy
vályúból mozsdatlan vadállatokkal, olyan méregkeverő
szakács-készítette ételekből, a mikkel valahol rabokat
vallatnak.»</p>
<p>– De uram! Az én magamfőzte paprikásom!</p>
<p>«Tánczolok kemenczevastag, csúf, hájszagú boszorkányokkal.</p>
<p>– De uram! Az én feleségem!</p>
<p>«Hallgatom a sok botozni való parasztnak a sápítozó
panaszait.</p>
<p>– Mink: botozni való parasztok!</p>
<p>«Neki megyek a halálveszedelemnek a banditák táborába: le hagyom
magam szidatni egy bitang kalandor által majomnak, szamárnak,
tolvajnak s ráhagyom magam vétetni, hogy szavaljak a pecsenyégek és
kalmukok előtt angol verseket.»</p>
<p>– Mink pecsenyégek és kalmukok!</p>
<p>«Engedem magam lenézetni egy nálamnál nagyobb aristocrata, egy
parasztgazda által. Sorba látogatok boltost, szabót, csizmadiát,
gelencsért, borbélyt, czirógatom őket, koldulom a barátságukat.
Leczkét tanulok és mondok fel, <span class="pagenum"><a name=
"Page_289" id="Page_289">-289-</a></span> mint egy diák, lapáttal
meríthető emberbűz közepett, sőt még csizmadiamesterré is meghagyom
magamat tétetni. De a mi még most akar bekövetkezni, az már több az
elégnél! Hogy én cholerabetegeket menjek látogatni, s onnan húzzam
ki a ragályos ágyból a szavazókat! S hogy én Nornenstein Alienor
princz, a kinek az ősei a zsidókat csak a ghettoban tűrték meg,
most elmenjek ujszülött zsidógyereket felavatni; annak
keresztapjává lenni; a sakterrel, meg tizenkét más hitsorsosával
egy pohárból inni: azt nem teszem meg, nem az önök rongyos
képviselőségéért, de a spanyol királyi koronáért sem. Csinálják
önök a választást, a hogy tudják. Mondják meg, mennyi pénz kell rá?
Vegyenek meg annyi gazembert, a hány csak eladó, a mi áron csak
kapható! de tőlem se egy jó szót, se egy kézszorítást, de
legkevésbbé zsidókkal való komázást nem kaphatnak többé. Én itt
hagyom önöket.</p>
<p>«Közölje ön e levelemet a másik két úrral is.</p>
<p class="right">«Princz Alienor Pratz von und zu Nornenstein.</p>
<p>– Tyhü, a ki áldotta! kiáltá el magát Csajkos uram. S én ezért
az emberért egész éjjel ittam! De ezt nem viszem haza.</p>
<p>– Mit csinál Csajkos uram?</p>
<p>– Mindjárt, mindjárt. Csak a torkomba dugom az újjamat, aztán
egy kicsit a fal felé fordulok. Hát hogy is mondja csak az a levél?
«Mozsdatlan vadállatok». – «Méregkeverő szakács.» (Ez én vagyok!)
«Kemencze-vastag boszorkányok!» (Tyhü, ha azt a feleségem
meghallja!) «Pecsenyégek és kalmukok.» (Ezek meg valamennyien
vagyunk) s még «rongyos képviselőség!» No megállj princz! Ha
rongyos, nem veszed rád. – Hüj! csak azok a félbankók ne volnának!
– Uram! Szabad nekem ezt a levelet elvinnem? («Önnek is szól.»)
Megyek haza! Megmutatom a híveknek. Csak akad ember, a ki nem fogad
el ötven forintot úgy, hogy jobbról-balról pofoncsapják vele.
«Vegyenek meg annyi gazembert, a hány csak eladó!» <span class=
"pagenum"><a name="Page_290" id="Page_290">-290-</a></span> Eladó
van, de nem gazember; gazember van, de nem eladó.</p>
<p>– Mit csinál Csajkos uram? Csak nem akar a falra fölmászni?</p>
<p>– De biz oda akarok. – S addig nem is nyugodott, míg le nem
tépte a falról azt a plakátot, a mi azt hirdette, hogy «Éljen
Nornenstein Alienor képviselőjelölt.» Azt tizenhat felé tépte s
elszórta a szélbe.</p>
<p>– De hát aztán mi lesz ebből Csajkos uram?</p>
<p>– Hogy mi lesz? Várjon csak, hadd szaladok előre egy kicsit.</p>
<p>Mikor aztán már akkora egérútat vett Csajkos uram, a honnan
gondolta, hogy Leon nem éri utól: akkor elordítá magát.</p>
<p>«Éljen Zárkány Napoleon, etelvári képviselőjelölt!» s azzal, a
hogy csak a lábai bírták, nyargalt végig az utczán, minden alvót
felordítva az álmából a fentebbi csatajelszóval.</p>
<p>Leon nem szaladt utána, hogy a száját befogja, hanem felment a
szállására, a hol most már egyedül maradt.</p>
<p>Előkereste bőröndjéből azt a csomagot, mely a félbankjegyeket
tartalmazza.</p>
<p>E bankjegyekhez egy vegytani tintával sokszorozott levél volt
mellékelve.</p>
<p>«Polgártársaim. Azokkal a félbankjegyekkel, a miket önöknek a
választás czéljából kiosztattak, az urak önöket rá akarják szedni.
A szavazás után meg fogják önöknek mondani, hogy minden fél
bankjegynek a másik fele ott van a szomszéd faluban. Ha a
«vitéz»-es rész Bátokban van kiosztva, akkor a «leány»-os rész
Máron: két ember ragaszsza össze a magáét, s úgy lesz belőle egész.
Erről meggyőződhetnek, ha a szomszéd helységek összehasonlítják a
fél jegyeiket: a mit jó lesz előre tudni.»</p>
<p>Az, a kire bízva volt a bankjegymanipulatio, el is végezte azt
híven, csak azt a perfidiát követte el, hogy mind a két csomagnak
megcserélte a felét. Ezt nem is volt eszében <span class=
"pagenum"><a name="Page_291" id="Page_291">-291-</a></span> Dumka
úrnak vizsgálat alá venni. Látta, hogy félbankjegyek s kiosztotta
azokat. Először Bátokon, Kopronon, majd Csiván és Máron; az első
két falu kapta a vitézes feleket, a másik kettő a leányosokat.</p>
<p>Ezt tudva, fogadta el a másik csomagot Leon. Biztos lehetett
felőle, hogy a mint a polgártársak figyelmeztető anonym levelek
által értesülve lesznek, kiegyenlítik maguk között a dolgot s
haragjukban fel sem jönnek Sipotára, azt hiszik, hogy félig meg
vannak csalva, beérik a nyereség felével, s a másik feléért
visszacsalják ők a lélekvásárlót egészen.</p>
<p>A végkatastrophára is bizton lehetett számítani. Hogy Alienor
nem várja be az utolsó stádiumot, arra mérget lehetett venni.</p>
<p>És így ezer szavazat otthon fog maradni.</p>
<p>Leon tehát megtette azt a barátságot Pompeia bárónőnek, hogy
Alienort megszabadította az etelvári képviselőségtől, s ezzel a
szép Rafæla herczegnő jegygyűrűjétől is.</p>
<p>És Pompeia bárónő elveszíttetett Nornenstein fejedelemmel
ötvenezer frtot azért, hogy el ne veszítse – Alienort.</p>
<p>Leon elgondolkodott rajta.</p>
<p>… Milyen nagy a nők szerelme!</p>
<p>… Milyen nagy a nők csalfasága!</p>
<h3>A VÁRATLAN ELLENSÉG.</h3>
<p>Még javában aludt Leon, mikor már látogatója jött.</p>
<p>Ama félelmes ember volt, a ki elől tegnap az utczán elszökött.
Potyási úr!</p>
<p>Ez a rettenetes egyéniség, a kinek egy kézszorítása ötezer
forint.</p>
<p>Leon összeborzadt és eldugta mind a két kezét a paplan alá,
egész a füléig húzta a takarót.</p>
<p>Az a veszedelmes ember pedig odalépett hozzá és leült
<span class="pagenum"><a name="Page_292" id=
"Page_292">-292-</a></span> az ágya szélére, rámeresztve azokat a
kalapácshalforma kiülő szemeit.</p>
<p>– Jó reggelt kedves Leonkám; jó reggelt.</p>
<p>Leon összevaczogtatta a fogait.</p>
<p>– Jaj, ne bánts. A hideg lel.</p>
<p>– No majd mindjárt mondok én neked valamit, a mitől rögtön
meggyógyulsz. Most kaptam ezt a levelet, a mi Bátokon volt
kiragasztva a községház kapujára. Olvasd.</p>
<p>– Jaj, nem dughatom ki a kezemet, mert fázom.</p>
<p>– No hát majd elolvasom én neked.</p>
<p>Azzal elolvasta neki ugyanazt a levelet a polgártársakhoz a
félbankjegyek ügyében, a mit Leon már régen ismert.</p>
<p>– Nos, mit szólsz hozzá?</p>
<p>– Nagyon fáj a fejem; nem értek belőle semmit.</p>
<p>– Hát én majd megmagyarázom neked. Alienor hű községei
megtudták, hogy a kiosztott bankjegyek két összeillő félt képeznek;
szépen kiegészítették azokat; azt mondták: megcsalt a német;
megharagudtak a jelöltjükre, s el sem jönnek a választásra.
Nagybaróthy fel sem akar lépni, Karakán megfutott; a gezetleniek
téged kiáltottak ki jelöltnek. Most te vagy az egyedüli jelölt az
etelvári kerületben. Megválasztatásod bizonyos.</p>
<p>– Jaj, nem bánnám én, csak a gyomrom ne émelyegne.</p>
<p>– De annyira bizonyos, hogy «zikher».</p>
<p>Leon csak didergett.</p>
<p>– No már most. Tudod: semmi nincs hátra, mint egy kis
alkotmányos előkészületet tenni a megválasztás alkotmányos
megünneplésére. Hiszen tudod te ezt. Bankett, fáklyászene, tollak,
lobogók, etcætera. Ez mindig az én gondom szokott lenni. Már ehhez
én értek legjobban. Más ember kétannyiba keríttetné. De én
kiteremtem félannyiból. A mult választáskor Nagybaróthy idenyomott
a kezembe háromezer forintot, aztán belekerült a czókmók meg a
dinom-dánom ötezer forintba. No ez nem is sok; ötezer forint egy
alkotmányos actusnál. Ez a nulla. Ezen felül kezdődik az egyes.
<span class="pagenum"><a name="Page_293" id=
"Page_293">-293-</a></span></p>
<p>(Mondta ezt Leon már tegnap.)</p>
<p>– Tehát marad fenn a mult választásról kétezer forint lebegő
adósság. Ezt az új képviselőnek kell elvállalni. Ez már alkotmányos
usus, jól tudod. A képviselő a kerületét cum beneficio inventarii
kapja meg. Ez az adósság be van táblázva az ő kerületére. Jó
hypotheca. Okos ember kevés szóból ért. Én tudom, hogy te nem vagy
gazdag ember: nem akarlak nagyon megtaksálni. A háromezer forint
«minus»; az már a tied: ha még kétezer forintot kiszorítasz hozzá,
abból én kinyögöm a választási parádét. Nos mit mondasz rá? Ha most
nincs pénzed, add meg felét, a többit elküldheted majd a képviselői
napidíjakból; elvárok vele, nem zaklatlak érte.</p>
<p>De már ekkor Leont úgy rázta a hideg, hogy egy szót tízfelé
harapott a vaczogó fogaival, a míg ki tudta mondani.</p>
<p>– Látom már, hogy doktort kell hívnom hozzád. Megyek, mindjárt
hozom Séra urat.</p>
<p>De mire Potyási úr visszajött a doktorral, már akkorra Leon
megszökött a szállásáról, s a pinczérnek azt mondta, hogy egész nap
oda lesz.</p>
<p>– No megállj! Megbánod te ezt! Mondá a veszedelmes férfiú, végig
csapva azzal a korbácscsal csizmája szárán, s ment más vadat
keresni.</p>
<p>Délig akárkivel találkozott a városban Leon, mindenki gratulált
neki az etelvári képviselőséghez, s kérdezősködött, hogy van-e már
intézkedés téve, hogy kitűzzék a zászlaját, s kiragaszszák a
kiáltványait? Nincs? Hát miért nincs? Kire van bízva? Senkire! –
Akkor aztán minden ember akart lenni az a valaki, a ki ezt
elintézni magára vállalja.</p>
<p>Délután azonban már nem gratuláltak neki s nem ajánlkoztak a
plakátjait kiragasztani.</p>
<p>Elment a casinóba. Itt most nagy dolognak kellett történni, mert
sokan voltak s még a paskevics hívei sem kergették a pagátot. A
billiardot körül ülték a mandanellen, <span class=
"pagenum"><a name="Page_294" id="Page_294">-294-</a></span> egész
gyűlés-szine volt a társaságnak; s a jelenlevők arczán észrevehető
volt a zavar, a midőn Leon közéjük lépett.</p>
<p>Jelen volt Nagybaróthy úr is.</p>
<p>Miután egy darab ideig nézett Leon és a társaság szótlanul
egymás szeme közé, egyszer csak eléje ment Nagybaróthy úr s
belépett in medias res.</p>
<p>– Hát tudod, kedves barátom, épen a bekövetkezendő választásról
tanakodunk most s igen jó, hogy te is itt vagy; előtted nincs
titkunk. – Arról bizonyosan értesültél, hogy Nornenstein princzre
megharagudtak a hívei, a princz bucsút vett a kapufélfától, s most
azok abstineálnak: s ezzel a többség elesik; most a gezetleniek,
kiktől Karakánt megszöktetted, a mi igen jó tréfa volt, téged
kiáltottak ki jelöltjüknek s toborzanak melletted. A tréfa tréfa
volt: egészen hozzád illő; de azt te bizonyosan nem veszed
komolyan. Gezetlen szélsőbal, s hogy te, ki – megbocsáss a
nyiltságért – eddigelé a jobboldal híve voltál, most egyszerre mint
szélsőbali képviselő foglalj helyet az országházban, minden
politikai morál ellen volna. Egészen más, ha a balközép választana
meg, a mit csak egy subtilitás választ el tőletek: de egyszerre a
szélsőbal! Ez «saltus in natura!» – Volt is róla szó eleinte, hogy
pártunk téged karoljon fel: ma délben azonban barátaim, pártunk
vezérférfiai, rám jöttek, s addig unszoltak, erőltettek, a míg
kénytelen voltam a közóhajtásnak engedni, s ujból elfogadni a
jelöltséget. Reménylem, hogy ez által nem érzed sértve magadat.
Ifjú vagy még, ráérsz carrieret kezdeni, s nem válik szégyenedre,
ha az e téren tapasztalt veterán előtt visszavonulsz, a mit
annyival is nagyobb raisonnal tehetsz, mivel ha kenyértörésre
engeded jönni a dolgot: nékünk itt Sipotán a körülfekvő falvakban
hatszáz bizonyos szavazatunk van, míg Gezetlen és a hozzáhajlók nem
képviselnek többet háromszáznál. Azért most az egyszer nyugodjál
meg ezen elhatározásunkban kedves barátom.</p>
<p>(Ah! a török szultán, persa sah és a nagy mogul bizonyosan
<span class="pagenum"><a name="Page_295" id=
"Page_295">-295-</a></span> valami nagynénjét örökölte tegnap óta,
s így léptek fel egyesített kincseikkel rávenni Nagybaróthy urat e
lehetetlenséggel határos véleményváltoztatásra? Nem biz az, hanem
hogy a nevezetes férfiú restelt ötezer forintot kidobni a bizonyos
megbukás hitében: mit örömest rászánt, mikor bizonyossá lett a
győzelem.)</p>
<p>Potyási ott ült a kályha mellett, s önelégülten csapdosta a
korbácsával a lábszárait; (partem pro toto) – Leon egyszerre
megértette az egészet.</p>
<p>(«Sic vos non vobis»! Ő küzdte keresztül az egész hadjáratot. Ő
semmisitett, térített meg egész táborokat, s most azt mondják neki:
«Servus öcsém, köszönjük a barátságot: eredj haza!»)</p>
<p>Egy perczig sem csinált kedvetlen arczot. Oda csapott
Nagybaróthy tenyerébe jó kedvűen, s megrázta a kezét
barátságosan:</p>
<p>– Vivat Soroksár! kedves bátyám. Van eszemben képviselőségre
gondolni! Előre megmondtam neked, itt ezen a helyen, a hol most
állunk, hogy ha te fel akarsz itten lépni, a kis ujjamat sem
mozdítom meg.</p>
<p>– Igen. Ezt el kell ismernem. Loyalisan léptél fel irántam.
Akkor azt mondtam, hogy nem akarok. De azóta barátaim annyira rám
estek…</p>
<p>– Jól tetted, hogy engedtél a kivánságuknak, csatold hozza még
az enyémet is, s aztán Isten éltesse Etelvár képviselőjét, az én
kedves bátyámat: Nagybaróthy Sámuelt!</p>
<p>S azzal akkorát csapott a tenyerébe, mint egy kis pisztolylövés;
összecsókolóztak: az egész társaság riadó éljenben tört ki, s
mindenki sietett Leonnal most már kezet szoritani. Potyási is. Most
már nem ötezer forint a kézszorítás (legalább nem Leonnak).</p>
<p>– Hát nem lel már a hideg?</p>
<p>– Soha sem is lelt engem.</p>
<p>– Csak engem bolondítottál el.</p>
<p>Leon súgva mondá neki: <span class="pagenum"><a name="Page_296"
id="Page_296">-296-</a></span></p>
<p>– Nem akartam az öreget kiszúrni. Tudtam, hogy nagy kedve van
elmenni.</p>
<p>Ekkor aztán Nagybaróthyhoz fordult:</p>
<p>– De nem addig van ám az, kedves bátyám, hogy «a mór megtette
kötelességét, a mór elmehet»; hanem mit mond a biblia: «adj bort a
szomorodott szivűnek». Ha megszomorítottál, meg is vigasztalsz ma.
Ezt nem viszszük el szárazon. Én ma inni akarok, de nagyot.</p>
<p>– Meglesz pajtás, meglesz! Kapott rajta nagy örömmel a jeles
hazafi.</p>
<p>– De nehogy valami korcsmába invitálj meg, mert attól már
irtózom; vannak neked jó magyarádi boraid odahaza. Aztán azt a
csupa férfitársaságot is megeléglettem már.</p>
<p>– Ne félj, bruder; nálam lesz a lakoma. Készülnek már az
asszonyok. Lesz ott szép leány is; van gondoskodva róla. Ismerősök
a tavalyi casinóbálokból. Vigan leszünk.</p>
<p>– Kivilágos kivirradtig!</p>
<p>Mindenki elismerte azt az egyet, hogy ez a Leon megennivaló
fidelis czimbora. Nem ront ez el semmi mulatságot.</p>
<p>Hanem ezért Potyási úr, a ki nagy praktikus, jónak látta
összeszólalkozni egynehány czimborával, hogy e percztől fogva soha
se ereszszék ki a kezükből Leont, mindig legyen vele kettő-három, a
ki kisérje; mert kötve kell hinni a komának! Ha ez most a
gezetlenieket értesítheti a történtekről, vagy beszélhet velük, a
mint holnap feljönnek a választásra, megteheti azt, hogy a sváb
falukból jövő választókat megijeszti, a ráczokat meg elcsábítja s a
szavazásnál még majd elverik rajtunk a port. Legjobb lesz pedig, ha
a mai esti vacsoránál leitatjuk az öcsémet, hogy holnap délig azt
se tudja: a földön van-e vagy a mennyországban?</p>
<p>E dicséretes szándékkal ölelte és kisérte karonfogva minden
ember Leont egész addig az óráig, a mikor Nagybaróthyéknál meg
kellett jelenni. <span class="pagenum"><a name="Page_297" id=
"Page_297">-297-</a></span></p>
<p>Leon, természetesen, a legszivesebben látott vendég volt a
háznál. A háziasszony juristakori tánczosnője volt. Kedves emlékek!
Aztán Napoleon szép, igéző szemei mindenütt hódítottak. Veszedelmes
volt azokkal játékot kezdeni. A bekövetkezett lakománál egyik
áldomás a másikat érte. Körömpróbáig kellett inni a poharat. Leon
mindjárt vette észre, hogy ezek most őt le akarják itatni. Ez
kellett neki épen. A kecses háziasszony maga is bele volt avatva a
kegyes complottba, mely egy alkotmányos czél elérésére terveztetik,
s ott maradt az asztalfőn, még mikor a fagylaltot elhordták is.
Tudva van, hogy a mig a házi asszony ott ül, addig senkinek sem
illik az asztalt elhagyni. Leon ott ült a jobbján, s a kecses hölgy
saját szép mollett kezeivel töltögetett a poharába, s az átellenben
ülő férj nógatta a koczczintásra.</p>
<p>A szép házi asszony kiváncsi is volt. Azt mondták neki, hogy
Leon igen érdekes alak, mikor leiszsza magát. Az is volt. Toasztjai
majd költői fellengésben úsztak, majd a humor tüzében röppentyűztek
szerte; adomái megnevettették az egész társaságot: mikor elmondta a
négy nap élményeit princz Alienor társaságában, roppantak a
vállfűzők zsinórjai a nagy kaczagástól.</p>
<p>Közbe-közbe udvarlói tisztjéről sem feledkezett meg Leon, s
hizelgő bókokat mondott kecses szomszédnéjának, el-elszalasztva
egy-egy áruló sóhajt ajkairól.</p>
<p>«Hiába, csak a mi szép, örökké szép marad!»</p>
<p>– Hej ha én akkor már szolgabiró lettem volna, a mikor jurista
voltam! (Egy veszedelmes oldalpillantással azokból az igéző
szemekből a házi asszonyra.) Nos uraim: ezt a poharat a legszebb
asszony egészségeért az egész vármegyében!»</p>
<p>– Te Leon; mondá féltréfával Nagybaróthy. Ha te ilyen
veszedelmesen kezdesz udvarolni a feleségemnek, akkor én nem viszem
fel az asszonyt Budapestre.</p>
<p>(«Ah, gondolta Leon, még magad jösz kapóra elém. Milyen szépen
lelőlek most!») <span class="pagenum"><a name="Page_298" id=
"Page_298">-298-</a></span></p>
<p>– Ah, azt elhiszem. Az ürügy hamar készen van, a miért a
képviselő urak itthon hagyják a feleségeiket. A kis Fifine azóta
bizonyosan kijárta már az énekiskolát.</p>
<p>– Micsoda kis Fifine? kapott bele a háziasszony.</p>
<p>– No, az a kis reményteljes csemete, a kit a képviselőház
taníttat ki énekesnőnek. Egyébiránt a szinháztéri pogácsaárulónő
többet tudna felőle beszélni.</p>
<p>«… Sssss!» hangzék az asztal tulsó végéről. Potyási úr már vette
észre a Leon képéhez emelt puskát s látta, hogy most mindjárt
lelövi Nagybaróthyt, mint egy szalonkát.</p>
<p>Leon azonban hallatlanná tette az ő pisszegését, s részeg ember
szelességével folytatá csak azért is:</p>
<p>– De iszen ismerjük a képviselő urak kópéságait! Mikor otthon
elpanaszolják a feleségnek, hogy micsoda szörnyüség attól a
pártelnöktől, hogy tiz órára teszi a conferentiát s éjfélutáni két
óráig nem ereszti haza a törvényjavaslatok tüzetes tárgyalásából a
tagokat! Szép kis tárgyalások azok.</p>
<p>«Zárkány! Zárkány!» Kiáltának most már többen közbe.</p>
<p>Erre a figyelmeztetésre úgy tett Leon, mint a ki hirtelen
meghökkent, s a hogy részeg ember szokott, mikor észre veszi, hogy
egy vasvillára való ostobaságot vetett az asztalra, azt hirtelen
igyekezik még egy petrencze még ostobább magyarázattal
eltakarni.</p>
<p>– Óh kérem, én a világért sem czéloztam Nagybaróthy barátomra, ő
kivétel a többiek közt. Ő példánya a jó férjeknek. A mint a nyolcz
órát üti, ő kel fel a klubban a helyéről és megy haza. A
szinháztéri mandoletti boltba pedig csak azért szokott
bepillantani, hogy a kedves feleségének egy kis friss dióskalácsot,
meg pogácsát vigyen haza.</p>
<p>Ezzel a mentséggel aztán tökéletesen a víz alá buktatta szegény
Nagybaróthyt; mert ez soha sem szokott nyolcz órakor hazamenni,
pogácsát sem vitt a zsebében haza soha. <span class=
"pagenum"><a name="Page_299" id="Page_299">-299-</a></span></p>
<p>Potyási odaszaladt Leonhoz s a fülébe súgott:</p>
<p>(– Gyere már haza, kedves barátom. Szükséged van a nyugalomra.
Tudod, reggel a hideg lelt.)</p>
<p>(– Nagyon részeg vagyok már, úgy-e? Sokat ittam.)</p>
<p>A házi asszonyság is felkelt és asztalt bontott, s igen fagyos
tekintettel s feszes magatartással hagyta el a társaságot.</p>
<p>Leon tökéletesen el volt készülve. Ugy kellett a kalapot a
fejébe nyomni, mert azt sem tudta, hogy az mire való? Aztán két
czimbora kétfelől a karjánál fogva, nagy vesződséggel vezette haza
az arany sasig. Utközben minden házba beakart menni. A szállásán
aztán levetkőztették, lefektették s rábizták a pinczérre a
szobakulcsot, hogy majd ha csenget, nézzen fel hozzá, – úgy holnap
délfelé.</p>
<p>Nagy volt aztán a pinczér bámulása, mikor félóra mulva hallotta
a csengetést s felszaladva a szobába, ott találta azt a holtrészeg
embert az iróasztal mellett ülve s leveleket pecsételve.</p>
<p>Leon a legnyugodtabb hangon mondá neki, hogy rendeljen számára
rögtön egy lovas embert, a ki a két levelet elvigye.</p>
<p>Az egyik szólt Nagy János uramnak Gezetlenbe.</p>
<p>A másik Csajkos uramnak Bátokba.</p>
<p>Nehány percz mulva ujra csengetett a pinczérnek.</p>
<p>Visszakérte az egyik levelet. A Bátokra szólót.</p>
<p>Meggyújtotta azt a gyertyánál s elégette.</p>
<p>Az a hajszálrugón ketyegő finom bolondság, a mi az emberi szív
óra-művében megvan (a míg el nem kopik), s a mit becsületérzésnek
neveznek, ezt még a mámor sem bírta elaltatni, ez megsúgta neki
azzal az alig hallható óra ketyegésével, hogy lehetetlen az, hogy ő
a bátokiak segélyéhez folyamodjék s győzzön olyan emberek
szavazatával, a kik Nornenstein Alienor borát és pénzét
elfogadták.</p>
<p>Csak a gezetleni levelet küldte el. <span class=
"pagenum"><a name="Page_300" id="Page_300">-300-</a></span></p>
<p>De nem is volt többre szükség.</p>
<p>A petarda megtette már a hatást.</p>
<p>Másnap a választásra felgyült városi és vidéki választók előtt
az elnök egy levelet olvasott fel, melyben Nagybaróthy Dániel ur
kijelenté, hogy ő neki családi körülményei s egészségi állapotjai
nem engedik a képviselőség elvállalását, minélfogva barátai
bizalmát megköszönve, kéri jelöltetését visszavonatni.</p>
<p>Nagy lett erre az ijedelem.</p>
<p>Futottak Nagybaróthy szállására, ott azt tudták meg, hogy az már
korán reggel el is utazott családostól Koritnyiczára.</p>
<p>A gezetleniek, kik a piacz baloldalát foglalták el, az alatt
lelkesülten hangoztatták Zárkány Napoleon nevét.</p>
<p>Az elnök határidőt tűzött ki a másik pártnak jelölt
fölállítására.</p>
<p>Potyási lótott-futott jelöltet keresni: de minden ember hátra
dugta előle a kezét, tudták, hogy ez drága kézszorítás.</p>
<p>Lassankint terjedt a lelkesülés s a jobboldalon álló csizmadiák
is elkezdték hangoztatni Zárkány nevét, a nagybaróthi tábor kezdett
átpártolni.</p>
<p>A végzetes határidő is letelt, most csak egyetlen egy mód van
még fordítani a dolgon, azt megsúgta Potyási úr az elnöknek.</p>
<p>A közönség csak egy nevet hangoztat már: Zárkány.</p>
<p>Egyhangú lesz a megválasztás.</p>
<p>Csupán egy lényeges kérdés akaszthatja azt meg.</p>
<p>A jelölt a választás színhelyére idéztetik.</p>
<p>– Van-e önnek választói igazolványa?</p>
<p>Ezt kérdé tőle az elnök.</p>
<p>Azt pedig ezer ember közül kilenczszáz kilenczvenkilencznek nem
jut eszébe a tárczájában hordozni. Pedig ebbe bele lehet kötni, ha
nincs; mert a törvény azt mondja: választható csak az, a ki
választó.</p>
<p>De épen Leon volt az az ezredik ember, a ki azt elő tudta adni.
<span class="pagenum"><a name="Page_301" id=
"Page_301">-301-</a></span></p>
<p>– Itt a budapesti választói igazolványom; s minthogy a törvény a
huszonnégy éves kort és a magyar nyelv tudását is feltételül szabja
a képviselőnél, elhoztam a keresztlevelemet is, meg az iskolai
bizonyítványomat: méltóztassék belőlük meggyőződni.</p>
<p>Csak akkor esett hanyatt minden ember bámulatában.</p>
<p>Hát ez már akkor, midőn hazulról elindult, tudta azt, hogy itt
őt fogják megválasztani képviselőnek.</p>
<p>Irtóztató ember ez! Ilyen fiatal létére.</p>
<p>Mi lesz belőle még, ha a bölcseségfogai kinőnek?</p>
<p>S hangzott aztán az általános felkiáltás: «éljen Zárkány
Napoleon, Etelvár képviselője!»</p>
<p>S nem volt egy falragasz, nem egy kitűzött zászló a városban,
mely azt előre hirdette volna.</p>
<p>Alienor késő éjjel rendelte meg a pesti kocsit, melyen hadjárata
színhelyéről elmeneküljön. Másnap reggelre ért be Gezetlenbe. Ott
le sem szállt a kocsiból, lovakat váltott s utazott tovább. Délután
lett, mikor Bátokra eljutott. Nem kellett neki sem étel, sem ital,
csak friss előfogat. Ki se dugta a fejét az ernyő alól, hogy meg ne
lássa valaki, a ki ráismerhetne. Ebben az átkozott hosszú épületben
tánczolt ő a falusi nymphákkal s azoknak az öreg anyjaikkal. Még a
csóktól is elment már minden kedve. A gyomra émelygett, ha
rágondolt. Minden poézisát elvesztette előtte az élet. A mint
befogták a lovakat, jó borravalót igért a kocsisnak, ha még ma
eljut vele Etelvárra. Késő este volt, mikor a herczegnő kastélya
mellett elhajtatott. Osonva akart keresztülmenni előtte, de a
kocsis okvetlenül meg akarta a lovait itatni az út közepén lévő
kútból, s az alatt ideje volt kikémlelni a hintó ernyője alól.</p>
<p>A herczegnő palotájának minden ablaka ki volt világítva, s a
narancsfák sorba rakva a terrace előtt, tele aranyalmákkal.</p>
<p>A kapubejárat nemzeti színű szalagokkal volt felpiperézve s az
ősi faragványok virágfüzérekkel átfonva.</p>
<p>Az udvar közepén állt egy roppant nagy gúla, melyen <span class=
"pagenum"><a name="Page_302" id="Page_302">-302-</a></span> sorba
rakott veres és fehér virágú pelargoniumok képeztek egy óriási
«ÉLJEN»-t. A corridor boltívei mind szőnyegekkel feldiszítve, mig a
kastély legmagasabb tornya hegyéről egy földet seprő nagy trikolór
zászlót lebegtetett meg koronkint a feltámadó esti szél. Holmi
ácsok, szőnyegészek mindenféle állványokon, karzatokon dolgoztak
még ez éjjeli órában is, s a kastély melletti tó szigetén erősen
építettek valami échafaudeot: az bizonyosan a tűzijáték számára
lesz.</p>
<p>És ez mind az ő tiszteletére készül.</p>
<p>És ő ennek mind hátat fordít.</p>
<p>Egyszer-egyszer úgy rémlett neki, hogy be kellene hajtatni arra
az udvarra s megkérdezni: ébren van-e, vagy alszik már az a szép
leány, a kinek ő róla kell gondolkozni, ha ébren van, s róla
álmodni, ha alszik? De csak elmult az is. A négynapi erőtetett
tevékenység, izgalom után még mélyebben esett vissza erélytelen
lomhaságába.</p>
<p>Nem kellett neki már se istennő, se nympha, ha még küzdeni is
kell érte.</p>
<p>A méreg ette belül, ha rágondolt, hogy milyen hóborodott
hadjáratra engedte magát rávetetni.</p>
<p>A parkból szép csengő soprán énekhang zendült fel, kisérve egy
másik női alt hangtól.</p>
<p>– Siessünk kocsis!</p>
<p>Alig várta, hogy a kocsizörgésben elveszszen az a csábitó
dal.</p>
<p>Éjfél volt, mire az etelvári postaház előtt megállt a hintó.
Sietteté az előfogatot: reggelre az indóháznál kell lennie. Még
nagyon is korán érkezett. A reggeli vonat csak tiz órára érkezik
meg. Tehát öt óráig ülhet ott egy helyben. Nagyon haragos volt. Az
állomásfőnök azt kérdezte tőle, hogy honnan jön. Megmondta neki,
hogy Sipotáról. «Ejnye, nem tud valami hirt a princzről? Itt azt
beszélik, hogy a gezetleniek levágták mind a két fülét.» Alienor
megtapintotta a magáét. Még meg volt. Azt mondta, hogy nem tud róla
semmit. Azt kérdezte tőle az állomásfőnök, <span class=
"pagenum"><a name="Page_303" id="Page_303">-303-</a></span> hogy
hová akar menni? Mondta neki, hogy Budapestre. «Ah, hisz akkor
iszonyú kerülőt tett ön szekérúton. Sipotához csak egy napi járat a
dancsvári állomás: arra mehetett volna.»</p>
<p>Erre Alienornak egy rémgondolatja támadt.</p>
<p>Ha Dancsvár csak egy napi járás Sipotához, akkor Dumka úr meg
Leon a vasuton még eléje kerülhetnek, megfoghatják,
visszavihetik.</p>
<p>Ez a rémület felkölté benne az akaraterőt.</p>
<p>Azt kérdezte az állomásfőnöktől, hogy lehetne-e innen
különvonatot kapni?</p>
<p>Ez a kérdés gyanússá tette őt a hivatalos úr szemeiben. Kinézte
a szemeiből, hogy nem jó járatban van.</p>
<p>– Szabad a becses neve után tudakozódnom?</p>
<p>– Igen hát. Princz Nornenstein Alienor!</p>
<p>Erre aztán csinált neki a főnök furcsa bókokat, egymás után
hármat is. S futott, a sarkával előre, be az irodájába s egy óra
mulva fűtve volt a gép. Alienor princz könnyebbült szívvel ült fel
a waggonba. Ide már nem jöhet utána a kortes!</p>
<p>A tíz órai vonattal csakugyan megérkezett Dumka úr, a hátán
czipelve a bundáját, a mit kölcsön kért Dancsváron.</p>
<p>– Kit tetszik keresni? kérdezé tőle az állomásfőnök.</p>
<p>– Nem látta a princzet? súgá az érdemes úr.</p>
<p>– Dehogy nem. Most ment el két óra előtt különvonattal
Pestre.</p>
<p>– No akkor jójczakát kivánok.</p>
<p>Azzal bement a váróterembe, levetette magát a bundájára s azt
mondta a szolgának, hogy őtet fel ne költse estig. Nem tudta
azonban a szemeit se behunyni. Fölkelt, kocsit keresett, felvetette
rá a bundáját s hajtatott Etelvár felé.</p>
<hr class="chap" />
<div class="footnotes">
<h2>Lábjegyzetek.</h2>
<div class="footnote">
<p><a name="Footnote_1" id="Footnote_1"></a> <a href=
"#FNanchor_1"><span class="label">1)</span></a> A franczia commune
harcza előtt.</p>
<p><a name="Footnote_2" id="Footnote_2"></a> <a href=
"#FNanchor_2"><span class="label">2)</span></a> A 60-as években még
nem volt Budapestnek bazilikája.</p>
</div>
</div>
<hr class="chap" />
<p><span class="pagenum"><a name="Page_304" id=
"Page_304">-304-</a></span></p>
<h2>TARTALOM.</h2>
<p class="center">I. KÖTET.</p>
<p class="center">ELSŐ RÉSZ: NAPOLEON ÖCSÉM.</p>
<ul class="TOC">
<li>A mit két leány beszél egymás közt <span class=
"ralign"><a href="#Page_5">5</a></span></li>
<li>A mit a harmadik leány beszél a kettőnek <span class=
"ralign"><a href="#Page_15">15</a></span></li>
<li>Az albumból <span class="ralign"><a href=
"#Page_37">37</a></span></li>
<li>A mit egy nő beszél egy leánynak <span class="ralign"><a href=
"#Page_63">63</a></span></li>
<li>A védszent, a ki leszáll <span class="ralign"><a href=
"#Page_86">86</a></span></li>
</ul>
<p class="center">MÁSODIK RÉSZ: A REND-ÚR.</p>
<ul class="TOC">
<li>A «Fürst» és a «Princz» <span class="ralign"><a href=
"#Page_109">109</a></span></li>
<li>A «Jerichói Kürt» gépezete <span class="ralign"><a href=
"#Page_123">123</a></span></li>
<li>Karakán barátunk tragœdiája <span class="ralign"><a href=
"#Page_131">131</a></span></li>
<li>A tragœdia vaudevilleben végződik <span class="ralign"><a href=
"#Page_150">150</a></span></li>
<li>Pompeja <span class="ralign"><a href=
"#Page_153">153</a></span></li>
<li>Hadi tervek <span class="ralign"><a href=
"#Page_169">169</a></span></li>
<li>A hadjárat előkészületei <span class="ralign"><a href=
"#Page_180">180</a></span></li>
<li>A készülő zászló <span class="ralign"><a href=
"#Page_186">186</a></span></li>
</ul>
<p class="center">HARMADIK RÉSZ: ALKOTMÁNYOS HARCZ.</p>
<ul class="TOC">
<li>A hivek tábora <span class="ralign"><a href=
"#Page_207">207</a></span></li>
<li>Az ellenfél táborában <span class="ralign"><a href=
"#Page_228">228</a></span></li>
<li>Nagy János <span class="ralign"><a href=
"#Page_256">256</a></span></li>
<li>A közönyösek tábora <span class="ralign"><a href=
"#Page_269">269</a></span></li>
<li>A nő segélye <span class="ralign"><a href=
"#Page_287">287</a></span></li>
<li>A váratlan ellenség <span class="ralign"><a href=
"#Page_291">291</a></span></li>
</ul>
<hr class="chap" />
<div class="transnote">
<h3>Javítások.</h3>
<p>Az eredeti szöveg helyesírásán nem változtattunk.</p>
<p>A nyomdai hibákat javítottuk. Ezek listája:</p>
<table>
<tr>
<td class="tdr"><a href="#Page_12">12</a></td>
<td>jellemvonásait folsoroltam</td>
<td>jellemvonásait felsoroltam</td>
</tr>
<tr>
<td class="tdr"><a href="#Page_12">12</a></td>
<td>hirágcsokrot tűz</td>
<td>virágcsokrot tűz</td>
</tr>
<tr>
<td class="tdr"><a href="#Page_12">12</a></td>
<td>s a szinvázban</td>
<td>s a szinházban</td>
</tr>
<tr>
<td class="tdr"><a href="#Page_20">20</a></td>
<td>tesz bízalmas</td>
<td>tesz bizalmas</td>
</tr>
<tr>
<td class="tdr"><a href="#Page_42">42</a></td>
<td>Mégfenyegette ököllel</td>
<td>Megfenyegette ököllel</td>
</tr>
<tr>
<td class="tdr"><a href="#Page_45">45</a></td>
<td>királyi herezegek</td>
<td>királyi herczegek</td>
</tr>
<tr>
<td class="tdr"><a href="#Page_48">48</a></td>
<td>kíálta felvillanyozottan</td>
<td>kiálta felvillanyozottan</td>
</tr>
<tr>
<td class="tdr"><a href="#Page_52">52</a></td>
<td>De a herszeg</td>
<td>De a herczeg</td>
</tr>
<tr>
<td class="tdr"><a href="#Page_53">53</a></td>
<td>ís belekeveredhetnének</td>
<td>is belekeveredhetnének</td>
</tr>
<tr>
<td class="tdr"><a href="#Page_58">58</a></td>
<td>S mít fog</td>
<td>S mit fog</td>
</tr>
<tr>
<td class="tdr"><a href="#Page_59">59</a></td>
<td>kímentem a kertbe</td>
<td>kimentem a kertbe</td>
</tr>
<tr>
<td class="tdr"><a href="#Page_63">63</a></td>
<td>Ha ki a vílágba</td>
<td>Ha ki a világba</td>
</tr>
<tr>
<td class="tdr"><a href="#Page_64">64</a></td>
<td>ísmétlő óra</td>
<td>ismétlő óra</td>
</tr>
<tr>
<td class="tdr"><a href="#Page_65">65</a></td>
<td>mondjon semmí</td>
<td>mondjon semmi</td>
</tr>
<tr>
<td class="tdr"><a href="#Page_78">78</a></td>
<td>készíttetí? miért</td>
<td>készítteti? miért</td>
</tr>
<tr>
<td class="tdr"><a href="#Page_79">79</a></td>
<td>Osztönszerű védelem</td>
<td>Ösztönszerű védelem</td>
</tr>
<tr>
<td class="tdr"><a href="#Page_93">93</a></td>
<td>Egy élétpályát</td>
<td>Egy életpályát</td>
</tr>
<tr>
<td class="tdr"><a href="#Page_96">96</a></td>
<td>park kíterjesztése</td>
<td>park kiterjesztése</td>
</tr>
<tr>
<td class="tdr"><a href="#Page_129">129</a></td>
<td>On nem tudja?</td>
<td>Ön nem tudja?</td>
</tr>
<tr>
<td class="tdr"><a href="#Page_147">147</a></td>
<td>ís rájuk</td>
<td>is rájuk</td>
</tr>
<tr>
<td class="tdr"><a href="#Page_154">154</a></td>
<td>kívétel a sok</td>
<td>kivétel a sok</td>
</tr>
<tr>
<td class="tdr"><a href="#Page_159">159</a></td>
<td>ífjú tánczosnőjével</td>
<td>ifjú tánczosnőjével</td>
</tr>
<tr>
<td class="tdr"><a href="#Page_161">161</a></td>
<td>második stádíuma</td>
<td>második stádiuma</td>
</tr>
<tr>
<td class="tdr"><a href="#Page_165">165</a></td>
<td>az nem híú</td>
<td>az nem hiú</td>
</tr>
<tr>
<td class="tdr"><a href="#Page_165">165</a></td>
<td>vítéz légióit</td>
<td>vitéz légióit</td>
</tr>
<tr>
<td class="tdr"><a href="#Page_172">172</a></td>
<td>magyar képvíselőház</td>
<td>magyar képviselőház</td>
</tr>
<tr>
<td class="tdr"><a href="#Page_182">182</a></td>
<td>Őtven forint</td>
<td>Ötven forint</td>
</tr>
<tr>
<td class="tdr"><a href="#Page_226">226</a></td>
<td>annyit bizo-zonyosan</td>
<td>annyit bizonyosan</td>
</tr>
<tr>
<td class="tdr"><a href="#Page_248">248</a></td>
<td>vasút kcll</td>
<td>vasút kell</td>
</tr>
<tr>
<td class="tdr"><a href="#Page_249">249</a></td>
<td>»Helyeslem nagyon</td>
<td>«Helyeslem nagyon</td>
</tr>
<tr>
<td class="tdr"><a href="#Page_273">273</a></td>
<td>míndennap megint</td>
<td>mindennap megint</td>
</tr>
<tr>
<td class="tdr"><a href="#Page_276">276</a></td>
<td>Az is ígaz</td>
<td>Az is igaz</td>
</tr>
<tr>
<td class="tdr"><a href="#Page_277">277</a></td>
<td>csizmadíaczéhnél leend</td>
<td>csizmadiaczéhnél leend</td>
</tr>
<tr>
<td class="tdr"><a href="#Page_287">287</a></td>
<td>patriarchális szertertás</td>
<td>patriarchális szertartás</td>
</tr>
<tr>
<td class="tdr"><a href="#Page_291">291</a></td>
<td>viszgálat alá</td>
<td>vizsgálat alá</td>
</tr>
<tr>
<td class="tdr"><a href="#Page_297">297</a></td>
<td>mondett kecses</td>
<td>mondott kecses</td>
</tr>
<tr>
<td class="tdr"><a href="#Page_300">300</a></td>
<td>egészségí állapotjai</td>
<td>egészségi állapotjai</td>
</tr>
</table>
</div>







<pre>





End of Project Gutenberg's Az élet komédiásai (1. rész), by Mór Jókai

*** END OF THIS PROJECT GUTENBERG EBOOK AZ ÉLET KOMÉDIÁSAI (1. RÉSZ) ***

***** This file should be named 56788-h.htm or 56788-h.zip *****
This and all associated files of various formats will be found in:
        http://www.gutenberg.org/5/6/7/8/56788/

Produced by Albert László from page images generously made
available by the Google Books Library Project


Updated editions will replace the previous one--the old editions
will be renamed.

Creating the works from public domain print editions means that no
one owns a United States copyright in these works, so the Foundation
(and you!) can copy and distribute it in the United States without
permission and without paying copyright royalties.  Special rules,
set forth in the General Terms of Use part of this license, apply to
copying and distributing Project Gutenberg-tm electronic works to
protect the PROJECT GUTENBERG-tm concept and trademark.  Project
Gutenberg is a registered trademark, and may not be used if you
charge for the eBooks, unless you receive specific permission.  If you
do not charge anything for copies of this eBook, complying with the
rules is very easy.  You may use this eBook for nearly any purpose
such as creation of derivative works, reports, performances and
research.  They may be modified and printed and given away--you may do
practically ANYTHING with public domain eBooks.  Redistribution is
subject to the trademark license, especially commercial
redistribution.



*** START: FULL LICENSE ***

THE FULL PROJECT GUTENBERG LICENSE
PLEASE READ THIS BEFORE YOU DISTRIBUTE OR USE THIS WORK

To protect the Project Gutenberg-tm mission of promoting the free
distribution of electronic works, by using or distributing this work
(or any other work associated in any way with the phrase "Project
Gutenberg"), you agree to comply with all the terms of the Full Project
Gutenberg-tm License (available with this file or online at
http://gutenberg.org/license).


Section 1.  General Terms of Use and Redistributing Project Gutenberg-tm
electronic works

1.A.  By reading or using any part of this Project Gutenberg-tm
electronic work, you indicate that you have read, understand, agree to
and accept all the terms of this license and intellectual property
(trademark/copyright) agreement.  If you do not agree to abide by all
the terms of this agreement, you must cease using and return or destroy
all copies of Project Gutenberg-tm electronic works in your possession.
If you paid a fee for obtaining a copy of or access to a Project
Gutenberg-tm electronic work and you do not agree to be bound by the
terms of this agreement, you may obtain a refund from the person or
entity to whom you paid the fee as set forth in paragraph 1.E.8.

1.B.  "Project Gutenberg" is a registered trademark.  It may only be
used on or associated in any way with an electronic work by people who
agree to be bound by the terms of this agreement.  There are a few
things that you can do with most Project Gutenberg-tm electronic works
even without complying with the full terms of this agreement.  See
paragraph 1.C below.  There are a lot of things you can do with Project
Gutenberg-tm electronic works if you follow the terms of this agreement
and help preserve free future access to Project Gutenberg-tm electronic
works.  See paragraph 1.E below.

1.C.  The Project Gutenberg Literary Archive Foundation ("the Foundation"
or PGLAF), owns a compilation copyright in the collection of Project
Gutenberg-tm electronic works.  Nearly all the individual works in the
collection are in the public domain in the United States.  If an
individual work is in the public domain in the United States and you are
located in the United States, we do not claim a right to prevent you from
copying, distributing, performing, displaying or creating derivative
works based on the work as long as all references to Project Gutenberg
are removed.  Of course, we hope that you will support the Project
Gutenberg-tm mission of promoting free access to electronic works by
freely sharing Project Gutenberg-tm works in compliance with the terms of
this agreement for keeping the Project Gutenberg-tm name associated with
the work.  You can easily comply with the terms of this agreement by
keeping this work in the same format with its attached full Project
Gutenberg-tm License when you share it without charge with others.

1.D.  The copyright laws of the place where you are located also govern
what you can do with this work.  Copyright laws in most countries are in
a constant state of change.  If you are outside the United States, check
the laws of your country in addition to the terms of this agreement
before downloading, copying, displaying, performing, distributing or
creating derivative works based on this work or any other Project
Gutenberg-tm work.  The Foundation makes no representations concerning
the copyright status of any work in any country outside the United
States.

1.E.  Unless you have removed all references to Project Gutenberg:

1.E.1.  The following sentence, with active links to, or other immediate
access to, the full Project Gutenberg-tm License must appear prominently
whenever any copy of a Project Gutenberg-tm work (any work on which the
phrase "Project Gutenberg" appears, or with which the phrase "Project
Gutenberg" is associated) is accessed, displayed, performed, viewed,
copied or distributed:

This eBook is for the use of anyone anywhere at no cost and with
almost no restrictions whatsoever.  You may copy it, give it away or
re-use it under the terms of the Project Gutenberg License included
with this eBook or online at www.gutenberg.org/license

1.E.2.  If an individual Project Gutenberg-tm electronic work is derived
from the public domain (does not contain a notice indicating that it is
posted with permission of the copyright holder), the work can be copied
and distributed to anyone in the United States without paying any fees
or charges.  If you are redistributing or providing access to a work
with the phrase "Project Gutenberg" associated with or appearing on the
work, you must comply either with the requirements of paragraphs 1.E.1
through 1.E.7 or obtain permission for the use of the work and the
Project Gutenberg-tm trademark as set forth in paragraphs 1.E.8 or
1.E.9.

1.E.3.  If an individual Project Gutenberg-tm electronic work is posted
with the permission of the copyright holder, your use and distribution
must comply with both paragraphs 1.E.1 through 1.E.7 and any additional
terms imposed by the copyright holder.  Additional terms will be linked
to the Project Gutenberg-tm License for all works posted with the
permission of the copyright holder found at the beginning of this work.

1.E.4.  Do not unlink or detach or remove the full Project Gutenberg-tm
License terms from this work, or any files containing a part of this
work or any other work associated with Project Gutenberg-tm.

1.E.5.  Do not copy, display, perform, distribute or redistribute this
electronic work, or any part of this electronic work, without
prominently displaying the sentence set forth in paragraph 1.E.1 with
active links or immediate access to the full terms of the Project
Gutenberg-tm License.

1.E.6.  You may convert to and distribute this work in any binary,
compressed, marked up, nonproprietary or proprietary form, including any
word processing or hypertext form.  However, if you provide access to or
distribute copies of a Project Gutenberg-tm work in a format other than
"Plain Vanilla ASCII" or other format used in the official version
posted on the official Project Gutenberg-tm web site (www.gutenberg.org),
you must, at no additional cost, fee or expense to the user, provide a
copy, a means of exporting a copy, or a means of obtaining a copy upon
request, of the work in its original "Plain Vanilla ASCII" or other
form.  Any alternate format must include the full Project Gutenberg-tm
License as specified in paragraph 1.E.1.

1.E.7.  Do not charge a fee for access to, viewing, displaying,
performing, copying or distributing any Project Gutenberg-tm works
unless you comply with paragraph 1.E.8 or 1.E.9.

1.E.8.  You may charge a reasonable fee for copies of or providing
access to or distributing Project Gutenberg-tm electronic works provided
that

- You pay a royalty fee of 20% of the gross profits you derive from
     the use of Project Gutenberg-tm works calculated using the method
     you already use to calculate your applicable taxes.  The fee is
     owed to the owner of the Project Gutenberg-tm trademark, but he
     has agreed to donate royalties under this paragraph to the
     Project Gutenberg Literary Archive Foundation.  Royalty payments
     must be paid within 60 days following each date on which you
     prepare (or are legally required to prepare) your periodic tax
     returns.  Royalty payments should be clearly marked as such and
     sent to the Project Gutenberg Literary Archive Foundation at the
     address specified in Section 4, "Information about donations to
     the Project Gutenberg Literary Archive Foundation."

- You provide a full refund of any money paid by a user who notifies
     you in writing (or by e-mail) within 30 days of receipt that s/he
     does not agree to the terms of the full Project Gutenberg-tm
     License.  You must require such a user to return or
     destroy all copies of the works possessed in a physical medium
     and discontinue all use of and all access to other copies of
     Project Gutenberg-tm works.

- You provide, in accordance with paragraph 1.F.3, a full refund of any
     money paid for a work or a replacement copy, if a defect in the
     electronic work is discovered and reported to you within 90 days
     of receipt of the work.

- You comply with all other terms of this agreement for free
     distribution of Project Gutenberg-tm works.

1.E.9.  If you wish to charge a fee or distribute a Project Gutenberg-tm
electronic work or group of works on different terms than are set
forth in this agreement, you must obtain permission in writing from
both the Project Gutenberg Literary Archive Foundation and Michael
Hart, the owner of the Project Gutenberg-tm trademark.  Contact the
Foundation as set forth in Section 3 below.

1.F.

1.F.1.  Project Gutenberg volunteers and employees expend considerable
effort to identify, do copyright research on, transcribe and proofread
public domain works in creating the Project Gutenberg-tm
collection.  Despite these efforts, Project Gutenberg-tm electronic
works, and the medium on which they may be stored, may contain
"Defects," such as, but not limited to, incomplete, inaccurate or
corrupt data, transcription errors, a copyright or other intellectual
property infringement, a defective or damaged disk or other medium, a
computer virus, or computer codes that damage or cannot be read by
your equipment.

1.F.2.  LIMITED WARRANTY, DISCLAIMER OF DAMAGES - Except for the "Right
of Replacement or Refund" described in paragraph 1.F.3, the Project
Gutenberg Literary Archive Foundation, the owner of the Project
Gutenberg-tm trademark, and any other party distributing a Project
Gutenberg-tm electronic work under this agreement, disclaim all
liability to you for damages, costs and expenses, including legal
fees.  YOU AGREE THAT YOU HAVE NO REMEDIES FOR NEGLIGENCE, STRICT
LIABILITY, BREACH OF WARRANTY OR BREACH OF CONTRACT EXCEPT THOSE
PROVIDED IN PARAGRAPH 1.F.3.  YOU AGREE THAT THE FOUNDATION, THE
TRADEMARK OWNER, AND ANY DISTRIBUTOR UNDER THIS AGREEMENT WILL NOT BE
LIABLE TO YOU FOR ACTUAL, DIRECT, INDIRECT, CONSEQUENTIAL, PUNITIVE OR
INCIDENTAL DAMAGES EVEN IF YOU GIVE NOTICE OF THE POSSIBILITY OF SUCH
DAMAGE.

1.F.3.  LIMITED RIGHT OF REPLACEMENT OR REFUND - If you discover a
defect in this electronic work within 90 days of receiving it, you can
receive a refund of the money (if any) you paid for it by sending a
written explanation to the person you received the work from.  If you
received the work on a physical medium, you must return the medium with
your written explanation.  The person or entity that provided you with
the defective work may elect to provide a replacement copy in lieu of a
refund.  If you received the work electronically, the person or entity
providing it to you may choose to give you a second opportunity to
receive the work electronically in lieu of a refund.  If the second copy
is also defective, you may demand a refund in writing without further
opportunities to fix the problem.

1.F.4.  Except for the limited right of replacement or refund set forth
in paragraph 1.F.3, this work is provided to you 'AS-IS' WITH NO OTHER
WARRANTIES OF ANY KIND, EXPRESS OR IMPLIED, INCLUDING BUT NOT LIMITED TO
WARRANTIES OF MERCHANTABILITY OR FITNESS FOR ANY PURPOSE.

1.F.5.  Some states do not allow disclaimers of certain implied
warranties or the exclusion or limitation of certain types of damages.
If any disclaimer or limitation set forth in this agreement violates the
law of the state applicable to this agreement, the agreement shall be
interpreted to make the maximum disclaimer or limitation permitted by
the applicable state law.  The invalidity or unenforceability of any
provision of this agreement shall not void the remaining provisions.

1.F.6.  INDEMNITY - You agree to indemnify and hold the Foundation, the
trademark owner, any agent or employee of the Foundation, anyone
providing copies of Project Gutenberg-tm electronic works in accordance
with this agreement, and any volunteers associated with the production,
promotion and distribution of Project Gutenberg-tm electronic works,
harmless from all liability, costs and expenses, including legal fees,
that arise directly or indirectly from any of the following which you do
or cause to occur: (a) distribution of this or any Project Gutenberg-tm
work, (b) alteration, modification, or additions or deletions to any
Project Gutenberg-tm work, and (c) any Defect you cause.


Section  2.  Information about the Mission of Project Gutenberg-tm

Project Gutenberg-tm is synonymous with the free distribution of
electronic works in formats readable by the widest variety of computers
including obsolete, old, middle-aged and new computers.  It exists
because of the efforts of hundreds of volunteers and donations from
people in all walks of life.

Volunteers and financial support to provide volunteers with the
assistance they need, are critical to reaching Project Gutenberg-tm's
goals and ensuring that the Project Gutenberg-tm collection will
remain freely available for generations to come.  In 2001, the Project
Gutenberg Literary Archive Foundation was created to provide a secure
and permanent future for Project Gutenberg-tm and future generations.
To learn more about the Project Gutenberg Literary Archive Foundation
and how your efforts and donations can help, see Sections 3 and 4
and the Foundation web page at http://www.pglaf.org.


Section 3.  Information about the Project Gutenberg Literary Archive
Foundation

The Project Gutenberg Literary Archive Foundation is a non profit
501(c)(3) educational corporation organized under the laws of the
state of Mississippi and granted tax exempt status by the Internal
Revenue Service.  The Foundation's EIN or federal tax identification
number is 64-6221541.  Its 501(c)(3) letter is posted at
http://pglaf.org/fundraising.  Contributions to the Project Gutenberg
Literary Archive Foundation are tax deductible to the full extent
permitted by U.S. federal laws and your state's laws.

The Foundation's principal office is located at 4557 Melan Dr. S.
Fairbanks, AK, 99712., but its volunteers and employees are scattered
throughout numerous locations.  Its business office is located at
809 North 1500 West, Salt Lake City, UT 84116, (801) 596-1887, email
business@pglaf.org.  Email contact links and up to date contact
information can be found at the Foundation's web site and official
page at http://pglaf.org

For additional contact information:
     Dr. Gregory B. Newby
     Chief Executive and Director
     gbnewby@pglaf.org


Section 4.  Information about Donations to the Project Gutenberg
Literary Archive Foundation

Project Gutenberg-tm depends upon and cannot survive without wide
spread public support and donations to carry out its mission of
increasing the number of public domain and licensed works that can be
freely distributed in machine readable form accessible by the widest
array of equipment including outdated equipment.  Many small donations
($1 to $5,000) are particularly important to maintaining tax exempt
status with the IRS.

The Foundation is committed to complying with the laws regulating
charities and charitable donations in all 50 states of the United
States.  Compliance requirements are not uniform and it takes a
considerable effort, much paperwork and many fees to meet and keep up
with these requirements.  We do not solicit donations in locations
where we have not received written confirmation of compliance.  To
SEND DONATIONS or determine the status of compliance for any
particular state visit http://pglaf.org

While we cannot and do not solicit contributions from states where we
have not met the solicitation requirements, we know of no prohibition
against accepting unsolicited donations from donors in such states who
approach us with offers to donate.

International donations are gratefully accepted, but we cannot make
any statements concerning tax treatment of donations received from
outside the United States.  U.S. laws alone swamp our small staff.

Please check the Project Gutenberg Web pages for current donation
methods and addresses.  Donations are accepted in a number of other
ways including checks, online payments and credit card donations.
To donate, please visit: http://pglaf.org/donate


Section 5.  General Information About Project Gutenberg-tm electronic
works.

Professor Michael S. Hart is the originator of the Project Gutenberg-tm
concept of a library of electronic works that could be freely shared
with anyone.  For thirty years, he produced and distributed Project
Gutenberg-tm eBooks with only a loose network of volunteer support.


Project Gutenberg-tm eBooks are often created from several printed
editions, all of which are confirmed as Public Domain in the U.S.
unless a copyright notice is included.  Thus, we do not necessarily
keep eBooks in compliance with any particular paper edition.


Most people start at our Web site which has the main PG search facility:

     http://www.gutenberg.org

This Web site includes information about Project Gutenberg-tm,
including how to make donations to the Project Gutenberg Literary
Archive Foundation, how to help produce our new eBooks, and how to
subscribe to our email newsletter to hear about new eBooks.


</pre>

</body>
</html>
